東西晉演義   明 楊爾增著

第一回　王浚王渾大爭功
　　庚子太康元年五月，卻說晉世祖姓司馬氏，名炎，字安世，乃河南人。司馬昭之子，司馬懿之孫也。纂魏陳留王之位，自立為世祖武皇帝，國號大晉，改元太康，都於洛陽。是歲首月，帝以杜預、王渾、王浚三將率水軍十五萬去伐江東，所向皆克。
　　浚兵直抵石頭，吳主孫皓大懼，面縛輿櫬，詣浚軍門投降。王浚焚櫬受降，遂入建業屯紮。封宮門府庫，令人守把，待王渾至。
　　明日，王渾兵始濟江，聞浚已專受納吳降，先得入城，因此王渾以浚不待己至，先受皓降，意甚愧忿。欲以兵攻浚，當參軍何攀諫止之。攀又急來勸浚曰：「足下成此大功，朝廷所聞。奈王將軍疾足下專納吳降，不待其至，心甚有不忿之意，欲將兵來攻足下。昔許由、巢父曾讓天子之貴，今世稱為大賢。足下何不效之，以是功讓與之，豈不美乎？」王浚曰：「市道之人，尚爭半錢之利，滅吳大勳，安肯遜彼？舜何人也？予何人也？彼丈夫也，我丈夫也。天生德於予，王渾其奈我何？吾不憚之！」何攀又曰：「功既不讓，可將吳主孫皓付與王渾，吾與公二人講和此事，雲何？」浚曰：「此言可依。」遂以孫皓付與何攀，攀請吳主皓出軍門，同見王渾，渾令人監之，方釋此忿。
　　史說王浚，字士治，乃宏農郡人，家世二千石。浚博覽墳典，美容貌，不修名行，不為鄉曲所稱。晚乃變節，疏通亮達，恢廓有大志。起宅開門前路，廣數十步，鄰人或謂之太過。浚曰：「吾欲便長戟、幡旗。」眾鹹笑之。浚曰：「陳勝有言，燕雀安知鴻鵠之志哉？」
　　州郡闢為河東從事，刺史燕國徐邈有女才淑，擇夫不嫁。
　　邈乃大會佐吏，使女於內觀之。女指浚告母，邈遂以女妻之。
　　後除巴郡太守，吳境兵土苦役，生男多不養。浚乃嚴其科條，示之寬其徭稅，遲之產育者與休復，所全活者數千人。浚至夜，夢懸三刀於其臥屋樑上，須臾又益一刀。驚覺，意甚惡之。次日，問從事孚毅，毅再拜賀曰：「三刀為州，又益一者，明府其臨益州矣。」後果遷為益州刺史。今伐吳有大功，王渾欲爭之。而王渾雖得監孫皓，心終不悅，陰使奸細人備書，令其子王濟表浚違詔不受節度。當周浚、何攀諫而不納。
　　卻說其子王濟得父之書，浼有司奏知武帝，請以檻車囚浚。
　　武帝弗許，命有司以詔書入吳，責浚違詔不受節度。王浚大驚，令人入朝上書曰：臣前被詔，直造秣陵，以十五日至三山。渾屯北岸，遺書邀臣。臣因水軍風發，不遑回船，及以日中至秣陵，暮乃得。
　　渾所下當受節度之符，欲令明日還圍石頭。又索諸軍人名定見，臣以為皓已來降，無緣空圍石頭。又兵人定見，亦非當今之急，不可承用，非敢忽略明制也。事君之道，苟利社稷，死生以之。
　　若顧嫌避咎，此人臣不忠之利，非明主社稷之福也。
　　武帝覽書，知王渾嫉浚功高於己，冒奏朝廷，故不責浚之罪。王渾見武帝不罪王浚，又使人馳書周浚，雲浚燒皓宮得寶，私不入朝。又奏，武帝弗聽。王浚探知，連忙復遣人上表曰：臣犯上干主，其罪可究。逆忤貴臣，禍在不測。孫皓方圖降貢，左右已劫其財物，放火燒宮，臣至，乃救止之。周浚先入皓宮，王渾先登皓舟，及臣後入，乃無席可坐。若有遺寶，則浚、渾已先得之矣。今年平吳，誠為大慶，於臣之身，更受咎累也。
　　武帝覽表，作置不問。卻說杜預與王渾、王浚等既受吳降，領眾振旅還京。次日，王渾、杜預、王浚等將同吳主面君。吳主皓拜伏稱臣，武帝宣皓上殿，賜繡墩而坐。武帝曰：「朕設此座待卿久矣。」皓曰：「臣在南方，亦設此座以待陛下。」
　　武帝大笑，設宴待之。封皓為歸命侯，以其子孫瑾為中郎將，隨降臣宰皆封列職。丞相張悌死節，封其子孫。史臣斷之云：《歷年圖》曰：破虜堅以孤遠之兵，決忠憤之志。首犯賊鋒，深入洛川，除掃陵寢，有足多者。討逆策以童子提一旅之眾，揮馬箠以下江東。耆儒宿將，狼狽失據。開地千里，真英才也。文帝承父兄之業，師友忠賢，以成前志。赤壁之役，決疑定慮，以揮大敵。非明而有勇，能如是乎？奄有荊揚，薄於南海，傳祚累世宜矣。侯官、景帝皆明惠敢決，有先世之風。
　　歸命驕愎殘虐，深於桀、紂，求欲不亡得乎？
　　卻說王渾、王浚二人因伐吳構怨，不相推伏，互各爭功，因是武帝未曾封賞諸將。時王渾表浚違詔不受節度，專擅吳降，宜以加法庶禁。將士知，勸武帝弗從，由是滅吳之勳不有封賞。
　　王浚自以功大，而為王渾及黨與所挫抑，每入朝，奏帝曰：「臣有汗馬之勞，而為指鹿之愬卻似一無功業矣。臣非敢圖賞，所以激發之後將士勇於立勳。」武帝亦不之聽。浚不勝忿憤，逕出不辭，帝亦容恕之。次日，有司奏王浚違詔，人放縱，宜請付廷尉問罪。武帝不許，命廷尉劉訟校二人事功，訟以王渾為上功，以王浚違詔為中功。帝怒劉訟折法失理，左遷京兆太守。既而，詔增賈充及王渾邑八千戶，進渾爵為公，以杜預、王戎皆封縣侯，諸將賞賜有差。策告羊枯廟，封其夫人為萬歲鄉君，食邑五千戶。
　　至是，王浚每日在家，怨望朝廷。時有浚之外親，益州都護范通，知其挹意，因謂浚曰：「將軍功則美矣，然恨所以居美者，未盡善也。」浚問曰：「何如？願聞其詳。」通曰：「將軍旋旆之日，角巾私第，口不言平吳之事。有問者，輒曰：『聖主之德，群師之力，老夫何功之有哉？』如斯顏子之不伐，龔遂之雅量，何以過之？此藺生所以屈廉頗也。王渾能無愧乎？安能譖也？」王浚曰：「吾始懲鄧艾之事，懼禍及身，不得無言。夫不能遣諸胸中，是吾偏也。」於是王浚憤挹之。其時人亦以浚功重報輕，為之歎息。當博士秦秀上表，論王浚功高枉屈，武帝始遷王浚為鎮東大將軍，封杜預為襄陽縣侯。因此浚大悅，謝恩歸第。杜預亦謝恩，辭武帝出鎮襄陽。
　　預到襄陽，以為天下雖安，忘戰必危。乃勤於講武，申嚴戍守。史說預不跨馬，射不穿甲，而用兵制勝，諸將莫及。

第二回　罷武備諸胡兵起
　　卻說晉武帝以為天下平息，四海晏然，聚集文武商議罷州郡武備。大臣山濤諫曰：「州郡之兵留防境患，古來有之，豈宜去也？伏望陛下學古制而獲大治，慎先謨以懷永圖。」武帝弗聽，自主決之。次日出詔，往發州郡，命州郡悉去兵政。其詔曰：昔在漢末，四海分崩，刺史內親民事，外領兵馬。今天下為一，當韜戢干戈，刺史分職，皆為漢氏故事。悉去州郡之兵，大郡置吏百人，小郡五十人為例。
　　時交州牧陶璜見沼，以為不可，亦上言曰：交州東西數千里，不賓屬者六萬餘戶，服官役才五千餘家。
　　二州唇齒，惟兵是鎮。又寧州諸夷，接據上流，水陸益通。州兵未宜約損，以示單虛，州郡之兵，宜存衛邊城，不可約損。
　　時山濤極言不宜去州郡武備，帝拒不納。至永寧以至盜賊蜂起，州郡無備，不能擒制，天下大亂。
　　初，鮮卑莫護跋始自塞外入居遼西棘城之北，號慕容部。
　　至孫涉歸，遷於遼東之北，內附中國。數從征討，有功拜大單于。至是始叛，以兵五萬寇昌黎，此乃戎亂之始。如濤、璜所言，因此各州郡雪片上表，入朝奏知武帝。武帝大驚，急與群臣計議。頒詔去各州郡，命刺史各兼兵民之政，因是州郡鎮之政尤繁重焉。天下不寧，其後諸胡因忿憤，殺害長史，漸為民害。是因此當時都御史郭欽等上疏曰：戎狄強胡，歷古為患。魏初民少，西北諸郡皆為戎居，內及京兆、魏郡、宏農，往往有之。今雖服從，若百年之後，有風塵之警，胡騎自平陽、上黨，不三日而至孟津。北地、西河、太原、馮翊、安定、上郡盡為戎有矣。伏望陛下以平吳之威，謀臣猛將之略，漸徙內郡雜胡於邊地，峻四夷出入之防，明先王荒服之制，此萬世之長策也。
　　武帝覽之，弗從。曰：「秦始皇時築牆萬里以防胡虜，誰知禍起蕭牆之內，不在匈奴之中。今天下一統，誰敢貳叛？」
　　因謂群臣曰：「朕聞治天下有道在於得人，卿等何如不舉賢良、方正有才之士入用，專進迂闊之言？」言訖，命有司發詔往各州郡，命舉賢良、方正、才學之士赴選朝用。
　　頒詔去訖，大臣何曾上言曰：「臣聞廣陵華譚有殊節操，好學敏慧。陛下若能用之，國政可定。」武帝曰：「既有此賢，即宣至京中，親試策之。」於是遣使往廣陵，詔華譚至金階之下。
　　譚拜舞畢，武帝親策之。曰：「今四海一統，萬里同風。然北有未服之虜，西有丑施之氐，故謀夫未得高枕，邊人未獲晏然，將何以長泯斯患，混清六合乎？」華譚對曰：「臣聞聖人之臨天下也，祖乾綱以流化，順谷風以興仁，兼三才以御物，聞四德以招賢。故勞謙日昃，務在擇賢俊，義龍躍，帝道以光也。」武帝嘉其對。又策之曰：「舜以二八成功，文、武以多士興周，夫制化在於得人，而賢才難得。」譚又對曰：「今州郡貢秀孝，台府簡賢良，譬南海不少明月之寶，大宛不乏千里之駒也。」武帝悅之，以為郎中，於是罷朝。

第三回　袁甫銜玉於何勖
　　史說淮南袁甫，字公胄，亦好學，以詞辨見稱。知朝廷招舉賢土，及聞中領軍上將軍何勖重賢納士，敬往謁之。因言曰：「甫乃駑鈍之才，不足以騁千里。百里花封，能為劇耳。久聞將軍愛土，吾儕方懷干祿，何不納之？」勖笑曰：「今子之請，徒欲宰縣，反不思為台閣之職，何也？」甫曰：「人各有能，譬繒中之好莫過錦繡，不可以為韜；谷中之美莫過稻粱，不可以為齏。是以賈霸馳名於州郡，而息譽於京邑，廷尉之才，不為三公，自昔然也。」勖聞之大悅，除為松滋令。
　　時慕賓石珩聞甫能辯，故難問曰：「卿果能辯，乃今壽陽以西何以恆旱？壽陽以東何以恆水？」甫應聲答曰：「壽陽以東皆是吳人，夫亡國之音哀而思。鼎足強邦一朝失職，憤怨甚積。積憂成陰，陰積成雨，雨久成水，其域恆水也。壽陽以西皆是中國，新平強吳，美寶皆入。志盈心滿，用長歡娛，《公羊》有言：『魯嬉悅，故其域旱。京師若能抑強扶弱，先親後疏，則天下和平，災害不生矣。』君雖高士，安識此理耶？」
　　珩因是服其高辯，敏捷勝己，後不復問難。
　　史說皇甫謚，字安士，安定人，漢太尉皇甫嵩之曾孫也。
　　因承繼後叔艾益，徙居新安。年二十，不好學，遊蕩無度，人人鹹以為癡。嘗出遊得瓜果，輒進於後叔母任氏。任氏謂曰：「《孝經》云：『三牲之養，猶為不孝。』汝今年逾二十，目不存教，心不存道，無以慰我。汝謂瓜果進以為孝乎？」因歎曰：「昔孟母三徙以成仁；曾父烹豕以存教。豈我居不卜鄰，教有所闕，何爾駑鈍之甚耶？修身篤學，汝自得之，於我何有？」因對之流涕。謐乃感激而就鄉人席坦受書，勤力不擔居貧，躬自稼穡，帶經而農。遂博覽典籍百家之言，殆有高士之志，以著述為務，自號「玄晏先生」。時舉孝廉，郡邑交薦，朝廷亦屢征，皆不應命。而所著詩賦誄誦論難，及撰帝王世紀，高士、逸士、列女等傳，並行於世焉。

第四回　北魏祖逢天女配
　　卻說北魏之先出自黃帝，黃帝之子昌意，昌意之子受封北國。有大鮮卑山，因此以為號。其後世為君長，統幽都之北，廣漠之野。畜牧遷徙，射獵為業，淳樸為俗，簡易為化，不為文字，刻木結繩記事而已。時事遠近，人相傳授，如史官之紀錄焉。黃帝以土德王，北俗謂土為拓，謂後為跋，故以為氏。
　　其裔始均事堯時，逐女魃於弱水。北人賴其勳，舜後命為曰祖歷。三代至秦漢，獯鬻、獫狁、山戎、匈奴之屬，累代為害中州。而始均之裔不南下，是以載籍無聞。積六十七代，至成皇帝，諱毛方，統國三十六，大姓九十九，威振北方。宣帝南遷大澤，方千百餘里，厥土昏冥沮洳，謀更南遷，未行而崩。獻皇帝時，有神人言：「此地荒遐，宜徙建都邑。」獻帝年老，仍以位授子聖武皇帝，命南移。山谷高深，九灘八阻，於是欲止。有神獸似馬，其聲似牛，導引歷年，乃出，始居匈奴故地。
　　其策略多出宣、獻二帝，故時人並號曰「推寅」，蓋俗雲鑽研之義。傳至拓跋詰汾，為人孤弱，諸部各散。
　　卻說北魏聖武，姓拓跋，諱詰汾，曾親耕於山澤。忽一日，欻見輜軿自天降下。詰汾奔前去觀，見一婦人，生得千嬌百媚，萬種風流，前來相見。謂詰汾曰：「吾乃上界天女，玉帝因見君祖宗積德，敕吾降凡，與君為室。君不嫌醜陋，乃妾之幸耳。」詰汾曰：「蒙天帝賜有姻緣，何德以當之？」言畢，遂與施祿相攜手回第，設筵相待。至夜二人成親，歡會三日。天女辭曰：「吾今請還天宮，不敢久留。吾昔受命於天，只許三日姻緣，今已滿足。吾去之後，期年周時，與君後會於前日相見之處，不可遺忘。」言畢，相辭欲行。詰汾不忍相離，因留戀之，而天女化清風不見。
　　後詰汾自天女歸天之後，光陰似箭，日月如梭，不覺一載。
　　猛然思起天女臨別之言，至是日，依然徑入山澤伺候。不霎時，見天女駕五彩祥雲，自天下來，抱著一個小兒，近前與詰汾相見。曰：「別來無恙，幸不失信。」以此抱小兒授與詰汾。又曰：「此是君之子，乃當世帝王也，君宜善撫育之。」言畢欲行。詰汾接得小兒，拖住天女曰：「一日夫妻，百夜恩情，自卿歸天之後，忘食失寢，要想一會，不能得見。今蒙降臨，何忍言去？可同我歸第，再敘一夜，明早歸天未遲。」天女曰：「此乃天帝之敕，與君姻緣，只能在此遇，豈敢再延？」語終，化清風不見。因是詰汾垂淚，抱著小兒歸家恩養，取名「力微」。
　　黃帝修德上天知，敕降神女為裔妻。
　　不覺明年產真主，北代從斯作帝畿。

第五回　夷夷兵犯沒鹿回
　　卻說光陰易過，倏爾數年。力微長大一十餘歲，容貌奇偉，文才出眾，武藝超群。因無舅家，故北代諸部時人諺曰：「詰汾皇帝無婦家，力微皇帝無舅家。」時詰汾發疾而崩，力微痛之，安葬哀毀逾禮。喪事畢，有沒鹿回部大人竇賓，聞力微有雄傑之度，召之為部長，自此乃依竇賓為將。
　　卻說西部酋長夷夷，以兵一萬擾境，擄掠畜產。竇賓親領胡兵二萬人，出界拒敵。次日，兩軍相遇，竇賓親自出戰，大罵：「野犬逆賊，何敢侵境！」夷夷見其大罵，忿怒勒起坐下馬，掄起手中槍，走奔陣前，更不打話，直取竇賓。賓亦舞大捍刀出迎。兩馬相交，軍器並舉，二人戰了十合，竇賓氣力不加，勒住跨下馬，收回手中槍，走回本陣。夷夷趕來，見賓走已遠，夷夷就左手拈弓，右手搭箭，望竇賓心後一箭。竇賓聽得弓弦一響，急翻身下來躲過，那箭正中馬脛，馬即死於陣前。
　　夷夷見賓死了戰馬，拍馬來迫。將及追至，恰力徽領兵到，見賓無馬，急以所乘之馬與賓騎之。大言曰：「大王急回本陣，小將出迎敵兵。」言畢，以步兵接戰。力微以步兵擺開，與夷夷交鋒大戰，戰上三十餘合，夷夷抵敵力微不住，驟馬奔回本陣，被力微驅兵奮擊。夷夷大敗，退還本國去訖。力微連追一百餘里，方始鳴金收兵回城。
　　次日，賓聚集諸部大人問曰：「孤昨與夷夷交戰，被他射死戰馬，險些被擒，不知甚人將駿馬與我騎之，方得脫此大難。我在亂軍之中，殺得頭昏眼花，忘記其人，汝等可自白之，我必酬其大功。」是時，力微隱而不言。當左右大人對曰：「前日陣上救大人者，乃拓跋力微也。」竇賓大驚，問力微曰：「孤三問，卿如何不答也？」力微曰：「此大王洪福，諸部之力，小將何功之有？」竇賓大喜曰：「我今將國劃半分卿，酬卿大功。」力微固辭曰：「臣食君祿，當盡犬馬之力，豈圖賞也？」
　　固推不受。賓愈敬之曰：「子貢辭賞，後人羨之。而卿如此，何以為報耶？」又曰：「吾有愛女金玉公主，不與凡子，今賜與卿為妻，勿得再推。」因是力微從之。選日納聘禮，就迎公主，過門成親畢。自此以後，賓甚寵用之，常思報其前勳。
　　忽一日，謂力微曰：「孤聞韓信據齊不得，張良擇地而封。欲委卿以一方，卿謂何地可據，孤即授之。」力微曰：「韓信連百萬之眾，收四海之地，平秦滅楚，取趙挾燕，功蓋天下，名聞古今。張良運籌帷幄之中，決勝千里之外，匡扶社稷，扭轉乾坤，以三寸之舌，開四百年之基，成漢室之業，皆此二人之力，高祖所謂人傑。臣於大王，無尺寸之功，止一馬之力，何敢受其賜也？」賓曰：「富貴二字，世人貪之，恐不得至，卿何固辭？今授卿一所，吾欲南霸天下，欲卿效張良、韓信之立勳，故有是命，卿何卻之？」力微曰：「臣見前賢所謂功蓋天下者不賞，勇略振主者身危，未嘗不思退避。富與貴，人情之所欲，豈不愛之？望大王法堯舜之仁，休效漢祖之疑。臣願慕二賢之忠，望大王授臣北鎮長川，以圖霸舉。而臣既承半子之分，而思欲隨部奉事大王，不捨遠離。」賓曰：「男兒所志在功名，別何足惜離？」又曰：「恭敬不如從命，卿可同金玉公主速去鎮守長川，就以其地授卿，以為湯沐之邑。」因是封力微為北部大人，命其往鎮。於是力微拜辭竇賓，領金玉公主同去長川鎮守，收納亡叛，延攬英雄，招軍買馬，積草屯糧，由是舊部人馬悉來歸附。數年之間，軍威大振。
　　誰想光陰迅速，寒暑更遷，不覺竇賓染病將危，乃喚二子竇龍、竇虎至臥前，戒曰：「拓跋力微勇略無雙，吾死之後，不可疏慢此人，功多不伐。當以國事見委，勿以常人遇之。」
　　言訖而卒。龍、虎二人舉哀發喪於西陵，竇龍代父領其諸部十萬之眾。

第六回　竇龍以謀攻力微
　　當竇龍代父位領眾，使人持孝書來報知公主、力微。力微接得孝書，方知岳父竇賓於十月內身故，辟踴慟哭，昏倒於地。
　　左右急勸曰：「死者不可復生，何苦如是？」力微始拭淚入內，說與公主。公主涕泗交流，命排車馬，要同力微回國弔喪。力微急止之曰：「吾觀舅舅龍、虎二人，昔嘗屢起害我之心，今若歸國，恐中其謀。宜先以人打探消息，方可回國。」公主聽見其說，猶豫不行。因此打發使人回去，只推力微有疾，不能遠行，待瘥可再來補禮。使人得是語，忙回歸報知竇龍。
　　竇龍大怒，乃召竇虎入內，議曰：「力微詐病不來奔喪，必有異志。前日細作人回說，力微在長川招軍買馬，積草屯糧，今若不除，久則為患。吾欲討之，恨力不加，汝有何計可以教我？」竇虎曰：「吾有一策，使力微不能脫吾彀中。」龍曰：「有何高計？願聞其略。」虎曰：「可使人再去長川對力微說，我父親臨死之時，囑咐我兄弟二人，他死後汝可起軍發馬去攻取北川，與妹夫力微以作嫁資，卻把長川易還我部，此計若何？」龍曰：「北川迢迢，取之不易，此計莫非不可。」虎笑曰：「你道我真個去取北川與他？只以此為名，實欲取長川，教他不作準備。今假說去取北川，必要從長川經過。若過長川，力微必然出來勞軍，就問他索錢糧，去到城下，一鼓而擒住了力微，以除吾之後患也。故兵法曰：『出其不意，攻其無備。』」龍曰：「此計大妙。」言畢，即遣使人授此意，投長川去見力微。呈上書信，與力微、公主同看。
　　力微觀書訖，對公主說道：「龍、虎二位大舅欲起兵取北川與我為嫁資，要我應付錢糧，犒勞三軍。」公主大喜，以為是實。惟力微心中半信半疑，只得打發使人回去，道軍馬一至城下，準備糧草、牛酒，犒勞三軍。
　　使人去訖。公主曰：「難得兄弟如此好心，代取北川。你可準備糧草、牛酒，犒勞三軍。」力微笑曰：「你道竇龍兄弟二人真去代取北川？欲來攻我也。」公主曰：「如何是來攻我也？」力微曰：「龍、虎二人自討死耳！這等計策瞞小兒也瞞不過。」公主再問：「如何是計？」力微曰：「乃是投餌釣魚之計也。虛取北川，實欲來害我也。只等我與公主出城勞軍，就勢拿下殺之，攻我無備也。」公主曰：「二賊不念我同胞共乳，要來謀害，如之奈何？」力微曰：「公主寬心，收拾窩弓擒猛虎，安排香餌釣鰲魚，只等二人前來，他便不死，也九分無氣。」言訖，喚北部王才至曰：「你可持書去見那竇龍兄弟，說道我聞知二位舅舅起兵代取北川，心中大悅，難得二位舅舅如此好心，稱謝不荊今準備牛酒、糧草整齊，專待軍馬來到，與公主出城迎接。」王才領其言語及書信，忙來沒鹿回部，即入宮內，呈上書信，具說力微之言與龍、虎二人。二人聽訖，大喜，王才即時告辭，歸長川報知力微。力微又喚大將於龍來聽了計策，如此如此，其餘我自有擺佈，自作準備。
　　龍虎決策取長川，神元先知第一籌。
　　貪圖香餌釣鱗鯉，誰想翻身入浪游。

第七回　拓跋力微霸長川
　　卻說竇龍二人得力微回書，撫掌大笑曰：「你原來今番中吾計策也。」即時遣甘宇為先鋒，自與徐丁為二隊，凌蒙為後隊，共計五萬，水陸並進，望長川進發。龍與虎二人自在船上，時復歡笑，將謂力微中計。迤邐而行，前軍已至川口，龍、虎叫問：「前面有人迎接否？」人報力微令王苻來見。竇龍喚王苻入船中，問：「勞軍如何？」王苻曰：「主公皆準備停當，但錢糧陸續起運。」龍曰：「駙馬何在？」苻曰：「在長川城門外相待，與大王把盞。」龍、虎曰：「今為汝家事，勞軍之禮，休得輕意。」王苻領了言語，先回去了。
　　竇虎將戰船密密排於河上，依次而進。看看至林安，並不曾見有一隻船，又無人迎接，河面上靜蕩蕩的。忽哨船回報，長川城上插兩面白旗，並不見一個人影。竇龍二人並牽戰馬，親自上岸跨馬，帶徐盯甘宇一班兒軍官，並虎賁千餘人，逕往長川。來到城邊，不見動靜。竇龍二人乃勒住馬，令前軍大叫城上守門軍將曰：「誰在城上？今有沒鹿回部竇龍二位大王親自在此，請汝主駙馬相見。」忽一聲梆子響，白旗倒處，二面紅旗豎起，城上軍人一齊排立刀槍。敵樓上於龍出曰：「大王此行，端的取北川如何？」竇龍等曰：「吾替汝王取北川相贈，以為嫁奩之資。」於龍曰：「吾主人已知大王投餌釣鱗之計，故使吾等安排軍馬守城，大王休來。」竇龍聞知，勒馬便回。探馬報曰：「四路皆有埋伏，軍馬一齊殺到。關明從河陵殺來；張因從豈居殺來；黃由從河安殺來；魏正從長川小路殺來。四路正不知多少軍馬，喊聲遠近振十餘里，皆言要捉二位大王。」竇龍二人大驚，墜於馬下，左右急救，得扶起上馬。
　　時四面軍馬殺將攏來，龍、虎忙率軍馬拚死殺出，那裡衝突得出？四面軍馬擁至，將龍、虎二人殺訖，余兵無主，各自潰去。
　　力微方始退陣鳴金，收軍入城。是日，於龍、張因二人獻竇龍兄弟首級，力微令人收拾屍首，一同葬於城東十五里地內。
　　當力微既誅了竇龍兄弟，乃議招軍，招其部眾。其諸部大人悉引眾前來降順，因此得控弦之士二十餘萬人。次日，諸部大人商議，尊拓跋力微為神元皇帝，總統部眾，大封功臣。至是，知定襄之盛樂有天子之氣，乃引諸部大人復遷都於盛樂城。始起覬覦中原之志，因遣太子沙漠汗入中原奉貢，就使觀中原風土如何，意欲吞併。
　　沙漠汗領父命，帶名馬珠玉來中國。不數月，來到京都，以金寶駿馬朝見晉武帝。武帝大悅，受其貢禮，乃留沙漠汗在洛陽太學中讀書。居歲余，沙漠汗思歸，乃上殿奏曰：「父母在，不遠遊，游些有方。臣父母春秋已高，乞回奉養。」武帝聞奏，欲令人送其歸國。當大臣衛瓘奏曰：「沙漠汗資質雄異，不可遣歸，恐為後患。今若放他回去，正如龍歸大海，虎入深山，將不可服矣；不如留之，使以金帛賂其國中諸部大人，令其間諜神元，使彼父子不親，棄之不取，此乃中華之福，不然貽患後世矣。」武帝猶豫。沙漠汗來，屢上表要還。武帝沉吟，欲不放其歸，匈奴方強，恐其擾境；欲放其還，恐其有異。見沙漠汗辭表情切，只得多以金帛賜之，用十分恩義結之，遣人護送其還。當沙漠太子得聖旨准放其還，即忙入朝拜辭武帝，次早登程。
　　行數月，來至陰館城。先遣人入國，報父神元。神元設位。
　　近臣奏曰：「太子沙漠汗先年入貢中國，觀覘虛實，今差人來報回國，已至陰館。」神元大喜曰：「既太子歸國，諸部大人可去陰館迎接。」諸部大人即出，以酒饌來陰館迎接。參拜太子訖，各以酒把盞，酒至半酣，沙漠汗仰視空中，忽有一隻飛鳥。其時沙漠汗在中國，帶得彈子在袖中，便以左手拈弓，右手搭彈，望空中一放，正中飛鳥頸子上，死落在地。時匈奴諸部大人不識彈子，又不見羽箭，以為沙漠汗空弓射得鳥落。諸部大人俱各大驚，皆以為神。密相謂曰：「今太子入中國，被服同南，更兼有此奇術，射不用箭，他日神元萬歲後，太子統國，必然變易舊俗，吾等必不得志，亦難保善終矣。不如先走入朝，奏知萬歲，說太子今回國，臣等觀動靜，必有貳意。更兼學得有奇術，空弓射落飛鳥。又帶南人而還，臣恐太子篡位爭權，變易舊俗，國不得安。」諸部大人計議已定，就辭太子沙漠汗，先馳還內，以前所議之計，奏知神元。神元大驚曰：「既如此，當如之何？」諸部大人奏曰：「聖上更有賢子，不若除之，免其後患。陛下不納臣盲，諸部各散。」神元無奈，因言當即除之。
　　於是，諸部大人矯神元詔出朝，將太子沙漠汗執下，暴其罪曰：「太子沙漠汗奉晉數年，不思還國事親，今反帶南人而歸，必有叛心，此乃大不孝也。今封鴆酒一壺，黃羅五尺，寶劍一口，命其自荊」沙漠汗聽見其詔，大哭一場，乃飲鴆酒而亡，因此沙漠汗被害。神元悔之，乃命收葬，謚曰文皇帝。

第八回　束皙誠心祈天雨
　　卻說中國吳中大旱，連月不雨，百姓屢祈未應。史說束皙，字廣微，陽平元城人，漢疏廣之後。王莽末，廣曾祖盂達避難，自東海定居沙鹿山南，因去疏之足，遂改姓束焉。束皙博學多聞，少有德行，遠近皆知。時值天早無雨，百姓相謂曰：「吾聞仁德動天，致誠感應。今聞此處束廣微先生仁聞州里，德播日新，不如請其求雨，天必有濟。」眾耆曰：「然！」因是百姓來請束皙祈雨，皙欣然從命。齋戒沐浴，禱告上天。須臾，天即下雨，三日不息，萬物回生。由是百姓感之，乃作歌歌之曰：束先生，通神明，禱天三日雨零零。我黍以育，我稷以生。何以酬之，願束長生。
　　束皙自此朝野知名。武帝聞知，擢為著作郎。
　　時武帝朝會群臣，問中郎摯虞曰：「三日曲水之義，卿知之乎？與朕言之。」虞曰：「漢章帝時，平原徐肇以三月初三生三女，三日俱亡，時人以為怪，乃招攜之水濱洗祓，遂因水以泛觴，其義起於此也。」武帝曰：「必如卿之所議，便非嘉事。」時皙在側，因進曰：「虞小生，不足以知，臣請言之。昔周公成洛邑，因流水以泛酒，故逸詩云：『羽觴泛波。』又秦昭王置酒河曲，見金人捧水心之劍，曰：『令君制有西夏，乃霸諸侯。』因此立為曲水。二漢相緣，皆為盛集流至今也，何得以三月生女即死之義耶？」武帝大悅，曰：「卿才果有大過人者。」就以皙為尚書郎，賜皙黃金五十斛。皙謝恩而退。

第九回　劉毅對帝似桓靈
　　辛丑太康二年三月，武帝詔選吳孫皓宮人五千入宮內，朝夕淫樂游宴，怠於政事。其掖庭殆將萬人，衛從常乘羊車，恣其羊車之所至，便宴寢其宮。其時武帝既乘羊車游寢宮庭，宮人競以竹葉插戶，鹽汁灑地，以引帝車入宮。於是後宮亂寵，無次序矣。
　　卻說皇后楊氏，其父楊駿，字文長，宏農人也。官拜車騎將軍。時武帝以後寵，封楊駿為臨晉侯。當中書令褚碧與尚書郎郭弈等諫之曰：「夫封建諸侯，所以藩屏王室也，后妃所以供粢盛，宏內教也。今後父楊駿，雖有國戚之尊，卻無汗馬之勞，安可封侯？」二人因上表稱楊駿小器，不可以任社稷之重，恐亂天下之始。武帝怒而不聽，益寵楊駿。於是，楊駿勢傾天下，任意橫行。
　　卻說武帝自太康以後，天下無事，不復留心萬機，惟耽酒色，請謁公行。楊駿與弟楊珧、楊濟勢傾朝野，公卿大夫無有不憚之者，故時人號為「三楊」。時太尉何曾因朝回第，謂諸子弟曰：「今皇上以吾為太尉，吾每宴見，未嘗聞經國遠圖，惟說平生常事，非貽厥孫謀之道也，及身而已，後嗣其殆乎？汝輩可以免。」指諸孫曰：「此屬必及於難矣。」
　　壬寅太康五年，武帝設朝，君臣禮畢。武帝問司錄校尉劉毅曰：「朕可方漢之何帝？卿實言之。」毅曰：「桓、靈似陛下耳。」武帝曰：「朕何至於此？」毅曰：「桓、靈賣官，錢入官庫。今陛下賣官，錢入私門。以此言之，殆不如也。」是時武帝賣官，錢入宮，故毅言之。當武帝大笑曰：「桓、靈之世，不聞此言，今朕有直臣，故為勝之耳。」因賜毅金二十斤。
　　時毅糾劾豪貴，無所顧忌，人皆憚之。

第十回　石崇與王愷斗寶
　　史說石祟，字季倫，生於青州，故小名齊奴。少敏慧，勇而有謀。其父石苞臨終分財與諸子，獨少與崇。其母以為言：「何不均分，使崇少也？」苞曰：「此兒雖小，後自能得。」
　　及其年長二十，為修武令，有能名，遷為陽城太守。因伐吳有功，封為安陽鄉侯，累遷侍中。武帝以崇功臣之子，有幹才，深器重之，出為南中郎將，荊州刺史，領南蠻校尉。石崇穎悟，有才氣，而任俠無行檢。在荊州時，私與從人劫遠使商客，以致大富，因此不資久之，後拜為太僕，因出鎮下邳。崇有別館，在河陽之金谷，一名梓澤，餞送者傾都暢飲於此，故號為「金谷園」。是歲，武帝又拜崇為衛尉。崇家中財產豐積，室宇宏麗，後房百數，皆曳錦繡，珥金翠，絲竹盡當時之眩庖膳窮水陸之珍，富蓋天下，無有貳也。
　　時後將軍王愷，乃文明皇后之弟也，家中亦大富，愛於射競，以奢侈相高。一日，武帝設朝罷，退出外殿。石崇、王愷二人俱各夸誕，王愷說：「我家中以飴飫釜」；石崇說：「我家以蠟代薪」。這邊道多，那邊道勝。眾僚友因謂二人曰：「口說無憑，做出便見。公二家休在此爭論，凡家中有甚奇異珍寶，請出相鬥，方見高下。」當王愷使人作紫絲步障四十里，石崇使人作錦步障五十里；崇塗屋以椒，愷用赤石脂。僚友見崇勝愷，俱稱羨不已。武帝聞王愷與石崇斗寶，乃宣愷入，取珊瑚樹高二尺者賜愷。愷大喜，拜謝出內，即以珊瑚示石崇。
　　石祟接過看了，以鐵如意擊碎。王愷大怒曰：「你無此寶，故打碎，欲與相妒。」崇大笑曰：「君不足為恨，吾自償之。」
　　乃使人取珊瑚樹高三四尺者六七株，條干絕俗，光彩耀目，以示王愷，因以賠愷。僚友勸和，各回第訖。當司馬傅鹹上書於武帝曰：先王之治天下，食肉衣帛者有制，其奢侈之費甚於天災。古者人稠地狹而有儲蓄，由於簡也；今土廣人稀而民不足，由於奢也。欲時人崇儉，當詰其奢。奢不見詰，轉相高尚，無以窮極矣。
　　帝覽，謂鹹曰：「王、石自相射競，何干興廢，卿何多言耶？」弗聽傅鹹之諫。
　　卻說尚書張華，先因伐吳都督幽州軍事，以文學才識名重一時，論者皆謂宜為三公。荀勖、馮紞以伐吳之謀，深嫉之。
　　先時，武帝知張華才能，故使人問華，誰可托後事者。華曰：「以明德至親，莫如齊王。」及此，武帝使人征之，齊王忤旨不至。帝思華能，欲征張華。苟勖、馮紞忌華所能，因而譖華於帝曰：「張華督幽州，撫循夷夏，譽望益振。而華參朝政，恐有鍾會之變也。鍾會之反，頗由太祖。今陛下征華亦然。」
　　武帝變色曰：「卿是何言耶？」紞驚，即免冠言曰：「善御者必知其轡緩急之宜，故漢高八王以寵過夷滅；光武諸將由抑損克終，非上有仁暴之殊，下有愚智之異也，蓋抑裁予奪使之然耳。會才智有限而太祖誇獎無極，使會自謂算無遺策，功在不賞，遂構凶逆耳。向令錄其小能，節以大禮，則亂心無由生矣。」帝曰：「然！」紞稽首曰：「陛下既然臣之言，宜思堅冰之漸，勿使如會之徒復致傾覆。」帝曰：「當今豈復有如鍾會之徒？」因屏左右而言曰：「陛下謀畫之臣著大功於天下太平，總戎馬之任者，皆在聖慮矣。」帝默然。由是不征張華，征齊王司馬牧入朝。齊王牧入朝用事，德望日攏荀勖、馮紞、楊珧皆忌之。因設朝罷、紞譖於武帝曰：「齊王攸私結群黨，恐不利於社稷。」帝曰：「齊王乃先帝之所親信，故朕委之以朝政，豈有異心耶？卿勿多言。」紞曰：「陛下不信，詔諸侯之國，宜從親者使，齊王獨留京師，可乎？」勖又曰：「百僚皆歸心齊王，陛下試詔之國，必舉朝以為不可，則臣言驗矣。」
　　武帝始以為然。次日，乃以齊王司馬攸為大司馬、都督青州諸軍事，令其歸國。國公王渾入朝上書曰：竊見齊王司馬攸至親盛德，宜贊朝政。今出之國，假以虛號，而無典戎干方之實，恐非陛下追述先帝、太后待攸之宿意也。若以同姓處之太厚，則有吳、楚逆亂之謀，漢之呂、霍、王氏皆竊人也。歷觀古事，輕重所在，無不為害，唯當任正道而求忠良耳。若以智計猜嫌，雖親見疑，疏者庸可保乎？
　　武帝不聽。扶風王駿、光祿大夫李熹、中護軍羊琇、待中王濟、甄德皆入切諫，帝亦不聽。王濟與甄德見帝不聽，又使其妻公主俱入宮，涕泣曰：「今使齊王歸國，莫非內有小人獻佞？且齊王國之至親而不可信，況他人乎？望陛下留齊王，乃國家之幸。」因再四請帝留齊王攸。武帝大怒，出謂王戎曰：「兄弟至親，今出齊王，自是朕家事，而甄德、王濟遣婦人來生哭耶！」乃出甄德、王濟。時李熹見武帝出濟、德二人，亦以年老遜位，後卒於家焉。
　　太康四年正月，武帝設朝，命太常議崇錫齊王禮物，博土庾剪、秦秀等因上言曰：「考之古禮，三公無職，坐而論道，不聞以方任嬰之。惟宣王救急朝夕，然後命召穆公征淮夷，故其詩曰：『徐方不回，王曰旋歸。』但宰相不得久在外也。今天下已定，六合為家，將數延之三事，與論太平之基，而更出之，違舊章矣。望陛下詔齊王歸朝，天下幸甚。」武帝弗聽。
　　當祭酒曹志歎曰：「安有如此之才，如此之親，不得樹本助化，而遠出海隅。晉室之衰，其可待矣。」乃上章極諫曰：古之夾輔王室，同姓則周公，異姓則太公，皆身居朝廷，五世反葬。及其衰也，雖有五霸代興，豈與周、召之治同日而論哉！自羲皇以來，豈一姓所能獨有？當推至公之心，與天下共其利害，乃能享國長久。是以秦、魏才得沒世，而周、漢親疏為用，此前事之明驗也。志以為當如博士所議，詔宣齊王回朝，則朝廷幸甚，天下幸甚。
　　武帝覽表，大怒曰：「曹志尚不明吾心，況四海乎？且博士不答所問，而答所不問，橫造異論也。」遂免曹志官，其餘皆赴廷尉問罪。廷尉劉誦奏敷等大不敬，法當棄市。帝從之。
　　尚書夏侯駿見帝曰：「官立八座，正為此時，博士不當加罪。」
　　帝始回心，獨以駿議留中七日，乃詔敷等七人免死除名，命齊王攸備物典策，設軒懸之樂，六佾之舞，黃鉞朝車，乘輿之副從焉。卻說齊王攸既被荀勖、馮紞之讒，不得預政，在外憤怨發病，使人奏武帝，乞往守太后之陵寢。武帝不許。齊王病劇，武帝遣御醫診視。御醫將行，勖等陰囑曰：「汝去視齊王疾，不可下藥，只便回來。主上問你時，只說無疾。」御醫應諾，及去診視脈息，病將危篤，不肯下藥。診罷復旨，皆言無疾，帝亦不深問。當河南尹尚雄諫曰：「陛下子弟雖多，但有德望者少。齊王臥居京邑，所益實深，不可不思也。依臣之愚見，可詔還京。」武帝不納，尚雄憤恚而卒。齊王攸疾轉篤，帝猶遣人催其上道，至是嘔血而薨。其子司馬冏發喪而歸，武帝與百官親臨弔喪。司馬冏號踴陳訴御醫誑言父疾無恙，不肯下藥，致誤身死。武帝大怒，即命武士收御醫，誅於市曹，以其首級祭之。初，武帝愛齊王攸甚篤，為苟勖、馮琇所構，欲為身後之慮，故出之。及其薨，帝哀痛不已。馮紞侍側曰：「齊王名過其實，天下歸之。今自薨，是社稷之福也，陛下何哀之過？」
　　帝收淚而止。按齊王攸舉動以禮，鮮有過失，武帝敬憚之，每引同處，必擇言而後發，因此朝野重之。

第十一回　劉毅論上中正九品
　　乙巳太康六年初，陳群奏帝，以吏部不能審核天下之士，故令郡國各置中正之官，州置大中正，皆取本土之人，任朝廷官，德充才盛者為之，使詮次等級，以為九品。有言行修著則升之，道義虧缺則降之。吏部憑之，以補百官。行之漸久，中正或非其人，好弊日滋。太尉劉毅入朝上疏曰：今陛下立中正，定九品，高下任意，榮辱在手，操人主之威福，奪天朝之權勢。公無考校之資，私無告奸之忌，因心百態，營求萬端，廉讓之風滅，爭訟之俗成，竊為天朝恥之。中正之設，損政有八：高下遂強弱，是非隨興衰。一人之身，旬日異狀，上品無寒門，下品無勢族，一也；重其任而輕其人，使駁論橫於州里，嫌隙結於大臣，二也；優劣異地，首尾倒置，三也；禁人訴訟，使受枉不獲上聞，四也；采譽於台府，納毀於流言，五也；抑功實而隆虛名，長浮華而廢考績，六也；不問才之所宜，而但第為九品，七也；各任愛憎，以植其私，天下之人，焉得不懈德行而銳人事，八也。由此論之，職名中正，實為奸府；事名九品，而有八損。古今之失，莫大於此。臣愚以為宜罷中正面除九品，摒魏氏之弊法，更立一代之美制也。
　　晉武帝覽之，大悅。雖善其言，終不能改也。
　　卻說侍中王濟因諫武帝宜親齊王之事，免官久之。今齊王已薨，武帝因謂何嶠曰：「我將罵王濟而後官之，何如？」嶠曰：「王濟俊爽，恐不可屈。」武帝使人宣至，責讓之曰：「卿知愧否？」王濟曰：「尺布斗粟之謠，常為陛下愧之。他人能令親者疏，臣不能令親者疏，以此愧陛下耳。」武帝默然淚下，以王濟為侍中。
　　卻說齊王攸死，天咎屢見：河南荊揚大水；八月朔日食；冬，慕容廆兵五萬寇遼西，遼西郡守章明以兵拒戰敗死，失去州郡。太廟殿陷，星隕如雨。或者以為齊王死屈，故有是變。
　　慕容廆既寇遼西，武帝甚憂之。群臣奏宜下詔招安，封其為鮮卑都督，則彼自降。武帝從之，使使捧詔往遼西，令東夷校尉以節封慕容廆為鮮卑都督，令來降。使人領詔，入遼西，見東夷校尉何龕，使人以書通知慕容廆。廆大悅，即以士大夫禮巾衣詣府門降何龕。龕恐其詐，乃嚴軍以見之，廆即出，乃改服戎衣而入。左右問其故，廆曰：「主人不以禮待客，客何為哉？」龕聞，甚慚焉。於是，龕持節，開詔讀之。廆跪聽宣訖，謝恩而起。於是廆降晉，受鮮卑都督印綬，收兵徙居徒河西山去訖。
　　卻說武帝極意聲色，遂致成疾。時楊駿秉權，忌諸王有變，心生一計，密奏帝曰：「陛下龍體不安，自是主弱臣強，倘不豫，何以制之？宜封建諸王，都督各鎮，此萬全之計也。」帝從之，以汝南王司馬亮為大司馬，都督豫州諸軍事，使鎮許昌；又徙皇子南陽王司馬柬為秦王，使其都督關中；以司馬瑋為楚王，使其都督荊州；以司馬允為淮南王，使其都督揚、江二州諸軍事，並假節，令其歸國，非宜喚不許入朝。又立皇子司馬義為長沙王；立司馬穎為成都王；司馬晏為吳王；司馬熾為豫章王；司馬演為代王；立皇孫司馬遹為廣陵王。
　　武帝以才人謝玖賜太子司馬衷，衷納之，生皇孫司馬通。
　　年五歲，宮中曾夜失火，武帝大驚，登樓以望。時皇孫司馬遹乃牽武帝裾入，暗中而言曰：「暮火倉卒，宜避非常，不可令照見人主。」武帝聞言，由是奇之。次日，武帝領皇孫司馬遹觀豕牢，遹言於武帝曰：「豕甚肥，何不殺以享士而使久費五穀？」武帝嘉其說，遂使烹之。因撫其背，謂廷尉傅祗曰：「此兒當興我家。」次日早朝，會武帝謂群臣曰：「朕皇孫司馬遹聰敏非常，前觀失火之戒，後上烹豕之言，好似吾太祖宣帝之才也。朕觀太子不才，意欲廢之。今見皇孫如此明慧，故不易之。」於是群臣上賀，皆稱萬歲。
　　武帝乃大會群臣於凌雲台。尚書衛瓘知太子司馬衷庸才，不堪政事，每欲陳啟廢之事，未敢發言。因此朝會佯醉，入跪武帝床前曰：「臣欲有所啟。」武帝曰：「卿所言何耶？」欲言而止者三，乃以手撫床曰：「此座可惜。」武帝意悟，因謬曰：「卿真大醉。」於是瓘不敢復言，而武帝了然在心，乃悶悶歸宮，密謂皇后楊氏曰：「今太子不堪大統，此事若何？」
　　楊後對曰：「古來神器立嫡以長，不問賢愚，豈可動乎？」時武帝疾甚，知太子不才，然恃皇孫司馬遹明敏，故無廢立之心。
　　先用王祐謀，以太子母弟柬、瑋、允，分鎮要害。又恐楊氏之逼，以王祐為北軍中侯，典禁兵。又與皇孫遹高選僚佐，以散騎常侍劉寔志行清素，命為之傅，以輔皇孫。又封宗室數人。
　　淮南相劉頌疏曰：
　　陛下以法禁素寬，未可遽革。然矯時救弊，亦宜以漸。譬猶行舟，維不橫截迅流，當漸靡而往，稍向所趨，然後得濟也。
　　臣聞為社稷計，莫如封建親賢。然宜審量事勢，使諸侯率義而行者，其力足以維持京邑；包藏禍心者，其勢不足以有為。陛下宜與通達古今之士共籌之。周之諸侯有罪，身誅而國存；漢之諸侯有罪，或無子者，國隨以亡。今宜反漢循周，則下固而上安矣。天下至大，萬事至眾，是以聖王執要於上，委務於下，非惡勞而好逸，誠以政體宜然也。夫以居事別能否，甚難也；以成敗論功罪，甚易也。今陛下精於進始而略於考終，此政之所以未善也。人主誠能居大執要，考功罪於成敗之後，則上下各得其所安矣。古者六卿分職，塚宰為正。自漢氏以來，凡列、執事，丞相都總。今尚書制斷，諸卿奉成，於古制為太重，使出家事付外寺，使得專之。尚書統領綱紀，歲終考功，校簿而行賞罰，斯亦可矣。今動皆受成於上，故上之所失，不得復以罪下。歲終事功不建，不知所責也。夫細故謬妄，人情之所必有，而悉苛以法，則朝野無完人矣。近世為監司者，類大綱不振，而微纖必舉，盡由畏避豪強而又懼職事之曠，則謹密綱以羅微，使奏效相接，狀似盡公，實則撓法。是以聖主不善碎密之案，必責凶猾之奏，則政之奸自然擒矣。夫創業之勳在於立教定制，使遺風系人心，余烈匡幼弱，後世憑之，雖昏猶明，雖愚若智，乃足尚也。至夫修飾官署，凡諸作役，此將來所不須於陛下而自能者也。今動所不須，以傷所憑，竊以為過矣。

第十二回　武帝托孤立惠帝
　　庚戌永熙元年四月，晉武帝臥疾將篤，遂詔車騎將軍楊駿入宮內臥所。武帝曰：「朕今不豫，以皇太子顧托於公。公宜念朕椒房之親，殫心盡力，輔佐皇子。」駿曰：「陛下善保龍體，以重天下之望，臣敢不效忠貞之節而報今日殊遇之恩？」
　　帝又謂近臣曰：「卿等各懷忠義之心，以上政治之方，輔佐皇儲，惟望始終如一。」言訖而崩。太子與諸大臣俱各涕淚。次早舉哀，停梓富於別殿。武帝崩時年五十五歲，廟號世祖，在位二十五年。改元者三：泰始十年，咸寧五年，太康十年。
　　史說武帝善謀能斷大事，承魏氏奢侈刻弊之後，百姓思古之遺風，武帝乃勵以恭儉。有司曾奏御牛青絲紖斷，重費民財，武帝即下詔，命以青麻代之。至平吳之後，天下晏然，遂怠於政事，耽於酒宴，寵愛後黨，親貴當權，舊臣不得專任，彝章紊廢，請謁公行矣。
　　卻說武帝既崩，楊駿與大臣舉哀發喪。喪事已畢，以武帝櫬柩殯於峻陽陵，乃立太子司馬衷為孝惠皇帝，改元永康元年。
　　惠帝既即大位，以楊駿為太傅，總攝朝政，於是百官鹹聽駿命。
　　惠帝又以賈氏南風為皇后，以才人謝玖為太妃，以其子司馬遹為皇太子，其餘大臣俱各加贈封賞。

第十三回　後父楊駿獨秉政
　　史說孝惠帝乃世祖武皇帝之長子，名衷，字正度。在位十七年，後因中毒而崩。
　　卻說武帝疾篤時，楊駿獨侍禁中，人臣皆不得在武帝左右。
　　駿因以私意改易，要盡樹其心腹。武帝少間，正色謂楊駿曰：「何得便爾？」時汝南王司馬亮尚未之國，武帝知之，令作詔以司馬亮與楊駿同輔政事，且欲擇朝士有名望者佐之。會武帝復迷亂，皇后楊氏奏以楊駿輔政，不能言，帝頷之。皇后使召華廙、何劭等作詔，授駿太尉都督諸軍，錄尚書事。駿受詔，仍趣汝南王司馬亮赴鎮。武帝少蘇，又伺：「汝南王來未？」
　　左右言未至，遂崩。既而太子衷即位，駿入居太極殿，擁虎賁百人自衛。及汝南王亮得知帝崩，不敢臨喪，乃哭於大司馬門外，使人上表求葬帝訖，方行往鎮。駿恐其有變，密使人以兵圖之。亮探知，乃星夜以兵馳赴許昌去訖，始獲免其難。
　　五月，楊駿自知素無美望，欲普進封爵以求媚於眾，奏帝，詔增群臣爵位有差。將軍傅鹹謂駿曰：「未有帝王始崩而臣下論功者也，於理有所不可。」駿不從，詔中外群臣各增位賜爵有差，復租調一年。散騎侍郎何攀言曰：「帝正位東宮二十餘年，今承大業而頒賞行爵，優於革命之初，輕重不倫。且大晉卜世無窮，制當垂後，若有爵必進，則數世之後，莫非公卿矣，無乃不可乎？」駿不從。自以為太傅大都督，假黃鉞，錄朝政，百官總己以聽。當傅鹹謂駿曰：「諒闇不行久矣。今上謙沖委政於公，而天下不以為善，懼明公未易當也。周公大聖，猶致流言，況上春秋非成王之年乎？進退之宜，明公當審之。」楊駿不從。楊濟聞知，遺傅鹹書曰：「諺云：『生子癡，了官事。』官事未易了也。」傅鹹回書曰：
　　衛公有言，酒色殺人，甚於作直。坐酒色死，人不為悔。
　　而逆畏以直致禍者，當由矯枉過正，或不中篤，而欲以厲為聲，故致忿耳，安有悾悾忠益，而反見怨疾乎？
　　濟得書默然。
　　卻說楊駿見賈後險悍，多權略，忌之。乃以外甥段廣管機密，張劭典禁兵，凡有詔命，與帝省訖，入呈太后，然後得行之。時馮翊太守孫楚謂駿曰：「明公以外戚居伊、霍之任，而不與宗室共參萬機，禍至無日矣。」駿亦不從。駿姑子宏訓、少府蒯欽數以直言犯駿，人為之懼。欽曰：「楊文長雖暗，猶知人無罪不可殺，不過疏我，我得疏乃可以免，不然與俱族矣。」楊駿聞東部王彰賢，使人往匈奴辟王彰為司馬。使人去，王彰聞知乃逃，不受。其友怪而問之，彰曰：「自古一姓二後，鮮有不敗。況楊太傅暱近小人，疏遠君子，專權自恣乎？吾逾海以避之猶恐及禍，奈何應其辟乎？且武帝不為社稷大計，嗣子既不克負荷，受遺復非其人，天下之亂可立待也。」
　　八月，廣陵王司馬遹既立為太子。帝以何劭、裴循、王戎、張華、楊濟、和嶠為師保。
　　惠帝初為太子時，和嶠曾言於武帝曰：「太子有淳古之風，而末世多偽，恐不了陛下家事。」武帝不則聲。後又與荀勖同侍武帝。武帝曰：「太子近進，卿可俱詣之。」嶠、勖二人去謁，太子無有經國之言，惟自樂而已。二人即還見武帝。荀勖曰：「今太子明識雅度。」嶠曰：「太子聖質如前。」武帝不悅而起。及是，以和嶠為少保，從太子遹入朝。賈後在簾內，使惠帝問之曰：「臣昔謂朕不了家事，今定如何？」嶠曰：「臣昔事先帝，曾有是言，言之不效，國之福也，何必曰更？」

第十四回　賈後南風奪朝權
　　辛亥元康元年。卻說皇后賈氏。諱南風，平陽賈充之女也。
　　初，武帝立惠帝為太子時，欲取衛瓘女為太妃，因元後納賈、郭、霍親黨之說，欲婚賈氏南風。武帝謂元後曰：「衛公之女有五可，賈公之女有五不可。衛家種賢而多子，美而長白；賈家種妒而少子，丑而短黑。」元後固請婚賈氏，又使荀勖、周顗於帝前稱其美，武帝乃定婚賈氏。泰始八年，拜為太子妃。
　　賈氏既為妃，心性妒忌，多權詐，太子畏而忌之，因此嬪御罕有進幸者。而賈氏性酷虐，嘗手殺宮人，或以戟擲孕妾，子隨之墜地。武帝聞知，欲廢之。楊太后救之曰：「賈公屢有大勳於社稷，豈可以其女妒而忘之耶？」始得不廢。後太后數勸賈氏。賈且不知其助己，反以為恨，至是不以婦道事太后。
　　惠帝既即位，乃立為皇后。因不知太后向之救己助己，又銜其戒勸之言，事太后愈無禮。而流淫放恣，與太醫程據等亂，彰內外。使宦豎以箱櫃裝少年入內，同寢處有不中意者，害之。
　　不日，洛陽有盜尉部小吏生得端麗，一向廝役，襤樓垢穢。忽一日，容儀光彩，鮮衣艷服，眾吏鹹疑其為竊來，暗以告尉部。
　　尉部亦疑而訊之，小吏曰：「非故為盜也。月前夜行，逢一老嫗，雲其家有女病甚，術者曰：『須得城南少年壓之方瘥。』欲煩一行，自當重報，乃隨而去。上車下帷，納簏箱中。覺行十餘里，過六七重門限，啟簏而出。見樓閣壯麗，勝似天宮。問此為何處？答雲是天上。即以香湯沐浴，出鮮艷衣服與吾更換，珍餚美食，恣其飲食。少須，引見一婦人，年可三十五六，形短，面青黑色，眉有贅瘤，與共寢處，歡宴數夕，臨行以此服相贈，仍納簏車而出。所遇如此，安敢為盜？」尉部聽畢，知是賈後，乃笑而遣之。蓋賈後常以此計載人入宮，不中意而死者甚多。獨此小吏，賈後愛之，得全而出。由是漏洩，洛陽城內人盡知之。
　　賈後性凶悍，多權略。每惠帝臨朝，賈後必在珠簾後坐。
　　若大臣所奏政事，賈後不待惠帝聽斷，即干預之。當太傅楊駿入請曰：「天無二日，民無二主。今陛下春秋正當，政治多能，安用垂簾憂亂治體，宜速還宮。」賈後聞之，羞慚滿面，低首入宮。雖不答話，心甚悵恨，尋思變怒，欲殺楊駿，奈無計可施。時殿中中郎將盂觀、李肇二人，當初楊駿面辱，心甚惡之。
　　及聞賈後與駿構怨，因見黃門董猛，一同入宮，獻謀誅駿。賈後大悅，問曰：「卿等以何計可誅老賊？」觀、肇曰：「臣有一計可殺楊駿老賊。」猛曰：「不然。滿朝皆其心腹，不可與謀。娘娘宜使人持書報楚王司馬瑋，令其以兵外應，方可誅得；不然，反啟內亂。」賈後曰：「然！」於是賈後遣孟觀以書來見楚王司馬瑋，曰：「吾亦恨老賊久矣，必須吾自以兵入朝，方可行事。」觀曰：「請殿下以兵屯於城外，以待內應。即行，臣先入宮報與娘娘，娘娘使人來迎。」
　　卻說孟觀回宮，報知楚王應允以兵屯司馬門外，以待內應一事。賈後曰：「此事甚善，卿等宜密啟帝，稱駿謀反，請速下詔收之。若更遲延，早晚禍生。待帝應允，頒詔，卿等以禁兵討之，則楊駿可誅矣。」孟觀等領懿旨，出內殿。待帝退朝，入宮，孟觀奏帝曰：「楊駿謀反，欲奪位，陛下宜早圖之，不然臣等亦難討亂。」惠帝曰：「汝何得出是言？」觀曰：「臣知多日矣，不得不冒死上聞，望陛下火速降詔，委臣等與楚王討之，緩則必變。」惠帝方始大驚，罵曰：「老賊欲效王莽！」
　　因此即命黃門董猛草詔，誣楊駿謀反，命東安公司馬繇率殿中四百人，及楚王司馬瑋入朝共孟觀等討之。孟觀得詔，出迎楚王瑋入屯司馬門，又以詔召東安公繇入內，領禁中四百人埋伏。
　　計策安排已定，俱各以兵埋伏。
　　次日，孟觀入宮，見賈後說：「計成，必須娘娘矯聖上手詔，去宣楊駿入內，執而誅之。然後，臣等以兵夷其三族。」
　　賈後大喜，即矯惠帝手詔，使人持去宣揚駿入議軍國大事。使人持詔至楊駿府中，說聖上在宮內詔太傅入宮，共議軍國大事。
　　駿聞詔欲往，其弟楊濟、楊珧止之曰：「前日吾兄面抑賈後，今日無事宣入內宮，必有詐謀，切不可去，去必有患。待來日大朝，兄可與弟告老休致，免累三族矣。」楊駿曰：「帝現有詔在此，有何患焉？若內有變，皇太后必有密旨，何故慮之？」
　　楊濟等曰：「交構已成，尚欲入宮，何不早決？」楊駿始悟，即召官屬至，曰：「吾盡忠報國，念日聖上在宮內有手詔，召我入宮，同議軍國大事，吾二弟濟、珧以為詐，故求一決耳。」
　　當主簿朱振曰：「吾揣楚王瑋無故入朝，必有謀明公之心，此定是閹豎為後謀，不利於明公。為今之計，宜速燒雲龍門以脅之，索造事者首，引外營兵擁皇太子入宮，取奸人，殿內震恐，必斬送之，不然，無以免難矣。」
　　楊駿素性怯懦，不決，乃曰：「魏明帝所造雲龍門，功費甚大，奈何燒之？」正猶豫，皇太后楊氏在宮聞知，急自作書，令人射出城外，曰：「有人救得楊太傅者千金，賞萬戶侯。」
　　當被賈後宮中人拾得，將來呈於賈後。賈後因宣言太后同楊駿謀反，即令孟觀催東安公以殿中兵出，以火燒楊駿公府。楊駿大驚，逃入於廄中，被兵擁入就殺之。遂收楊濟、楊珧及張劭、段廣等人，皆夷三族。珧臨刑，告東安公繇曰：「吾昔有表，收在石函，可問張華。」繇不聽，叱左右斬之。

第十五回　賈後謀害皇太后
　　當有人進宮中來報知太后楊氏，說賈後夷其三族之事。楊後大怒，即詣其宮，責罵賈後曰：「無端賤人，先帝不肯娶汝潑賤，是吾抬舉娶汝。今日得志，反害絕吾家，是何道理？」
　　賈後亦罵曰：「老賤人，你父謀反，故法誅之，如何罵我？」
　　二後相罵，將欲交手，左右宮人急勸解之，送皇太后楊氏回宮。
　　賈後忿怒不息，使人密召孟觀人，問曰：「楊駿雖死了，皇太后尚存，必有復仇之心，欲早除之，卿有何計？」觀曰：「今楊駿兄弟俱死，太后無能為，大權詔命，皆出娘娘之手，何不矯詔徙之於之金墉城，有甚難乎？」賈後大悅，曰：「我草詔，卿可代吾徙之。」於是賈後矯惠帝詔命，孟觀領詔，入後宮，去徙皇太后。孟觀領詔入後宮來，楊太后謂觀曰：「吾無宣召，汝直入來此何干？」觀曰：「奉聖上詔旨廢娘娘，不許在宮，命臣下徙居金墉。」楊後大驚曰：「我。實無罪，如何見廢？」觀曰：「聖上以娘娘不合，與楊駿同叛，賈後奏知，一人叛逆，九族皆誅。聖上以娘娘與其母子之親，不忍加誅，是以徙居。」太后聞之大哭，欲出金蠻親見惠帝。孟觀使宮人扯住，不放其行，喝將乘輿至監，令楊後上輿，喝令眾人擁出宮門，使人送至金墉，後居已定，孟觀始入宮回報。賈後大悅，以帛百疋賞之。因謂觀曰：「卿與我啟皇上，稱皇太后同楊駿謀反，宣詔令其自絕，不可貽患於後。」觀曰：「不須娘娘懿旨，臣見聖上見可而進，使其弒之。」於是，孟觀與李肇、董猛出殿奏曰：「今皇太后圖危社稷，自絕於天下。雖有無已之情，臣下不敢奉詔，宜早絕之，免貽後患。」惠帝問有司如何所議。當中書監張華議曰：「皇太后非得罪於先帝，今黨其所親，為不母於聖世，宜依漢廢趙太后故事，稱成皇后，居異宮，以全始終。」惠帝未決。有司奏曰：「一人造逆，九族皆誅。以其與聖上有母子之情免死，宜廢為庶人。」惠帝未及對，賈後命即草詔下金墉，廢楊太后為庶人。
　　賈後又使有司啟惠帝，言昨詔原楊駿妻龐氏之罪，以慰皇太后之心。今皇太后既廢為庶人，請以龐氏付廷尉行刑。惠帝從之。廷尉奉旨來金塘城，押龐氏入市曹。臨刑，皇太后抱持號叫，截發稽顙上表於賈後，稱：「妾當請全母龐氏之命。」
　　賈後不省，反趨廷尉行刑。賈氏之惡如此，當時公卿無不歸罪於賈氏者。天人之理既滅，宜乎大亂之作矣！
　　卻說賈後欲干預政事，乃召黃門董猛、孟觀等曰：「吾欲總專朝政，須得一能臣輔佐之方好，汝等試舉之。」觀曰：」汝南文成王亮，字子翼，宣帝第四子也。又有尚書衛瓘，字伯玉，極善草書，人皆仰慕。此二人皆先帝元老，可服群臣。娘娘若委用之，朝政安定，可使天下太平。」賈後聞言大喜，即從其言。

第十六回　八王用事相圖害
　　次早，惠帝設朝，賈後在後殿出奏曰：「楊駿謀反，今已誅之，無人參輔朝政。汝南文成王司馬亮、尚書衛瓘二人乃先朝元宰，忠義慨然。使其輔政，國家幸甚。伏望陛下政臨親決，剛明不惑，未知聖意雲何？」惠帝曰：「皇后所奏，正合朕心。」言訖，即以汝南文成王司馬亮為太宰，錄尚書事，以尚書衛瓘為太保，同輔朝政。
　　汝南王司馬亮既輔政，欲悅眾論，誅惡賞功，諸將封侯者千八十一人，亮皆增封賞。御史中丞傅鹹曰：「無功而獲厚賞，則人莫不樂國之有禍，是禍源無窮也。」亮不從。傅鹹復諫亮，亦不從。自是，亮頗專權執政。

第十七回　司馬亮專權執政
　　卻說文成王專權，凡有軍國大事不議於眾，只與衛瓘獨斷。
　　當御史中丞傅鹹諫曰：「往從駕，殿下見語，卿不識韓非逆鱗之言耶？而欲摩天子逆鱗！自知所陳，誠（名欠）瓘觸猛獸之須耳。所以敢言，庶殿下當識其不勝區區，前摩天子逆鱗，欲以盡忠。今猛獸觸之須，非敢為惡，必將以此見怒，望殿下聽臣以察微言也。」汝南王司馬亮怒而不納，愈肆橫行。
　　先司馬亮與東安王司馬繇不相推服，司馬亮及此秉政，乃密啟賈後，稱：「東安王司馬繇之兵權太重，更有異志，宜早廢之，免貽後患。然後使楚王瑋代領其兵，萬無一失也。」賈後從之。即矯詔稱東安王司馬繇謀叛之故，廢為庶人。司馬繇受枉，見亮勢大，莫敢誰何，只得忍氣吞聲而已。
　　繇既廢，賈後即召楚王司馬瑋人，代繇之職。楚王司馬瑋既代東安王領兵，專立威名，，惠帝亦忌之，更常忤汝南王司馬亮之意。司馬亮尋以亂易亂，如何是好？欲奪其權柄，無計可施，心實憚之。乃召衛瓘議曰：「楚王司馬瑋用事專立，刑威更甚於繇。欲奪其權，智識不及，卿可有計殺此跋扈否？」
　　瓘曰：「司馬瑋其實無過，焉能害之？要削其權，臣有一計。」
　　汝南王亮曰：「何計？請道其詳。」瓘曰：「殿下來日入朝，奏聖上稱楚王司馬瑋功多，更兼勇略雙全，可封其為大將軍，令其之國，使鎮西地，盜賊不敢擾境，瑋既出外，國事任殿下所行。」亮曰：「卿計正合我心。」議計已定，明日入朝奏聞。

第十八回　司馬瑋殺亮奪權
　　卻說文成王欲削楚王權，早被楚王司馬瑋手下探聽人得知，密報於司馬瑋。瑋聞知，痛恨司馬亮，乃思一計，密地見於賈後曰：「臣聞汝南王司馬亮、太保衛瓘同謀，欲行伊、霍之事，娘娘知也未？」賈後大驚曰：「汝何得出是言？我實未聞。」司馬瑋曰：「臣心腹人竊而知之，以報臣耳。」賈後罵曰：「吾重用彼二人，何敢異心謀我耶？必殺此二賊。」瑋又曰：「若欲殺，宜先下手；如遲，事必洩漏，反遭禍矣。」賈後曰：「誰人可殺此賊？」司馬瑋曰：「臣部下有一大將，姓李名肇，有萬夫不當之勇，可使去收二人，必然成功。」賈後即宣李肇至，密囑其事。李肇持詔出宮，引禁兵五百人，先來圍住太保衛瓘罐府，口稱太保謀叛，奉旨收拿。言訖入內，將衛瓘罐並其子衛恆及其孫九人盡收，執押去市曹斬訖。領兵復至汝南王府，將司馬亮擒祝司馬亮曰：「汝等小人，何敢執我？」李肇曰：「奉聖旨殺公。」司馬亮曰：「我之忠心可剖示天下也，如何無道，枉殺不辜耶？」言未畢，被肇執出市曹斬訖。肇收兵入內報知賈後，賈後大悅，因問李肇曰：「汝南王死有何言？」肇曰：「汝南王臨刑，道我之忠心可剖示天下也，如何無道枉殺不辜？」賈後聞言，方悟司馬瑋之讒譖，亦有殺司馬瑋之意，無計可施，悶悶不悅。

第十九回　楚王司馬瑋執政
　　卻說賈後在宮中愁悶，忽賈謐送惠帝回宮，因見賈後不悅，遂問之，賈後以前事一一對賈謐與惠帝說知。惠帝曰：「汝南王乃先帝舊臣，若有變異，豈待今日？」因之淚流滿頤。又曰：「朕見楚王讒佞多猛，屢逆詔旨，且今賞功罰罪皆非朕意，若不早除，後必為患，汝反欲殺汝南王耶！」言訖又泣。賈謐曰：「死者豈能復生，侮之無及。楚王如此，宜速討之。」惠帝曰：「楚王權重，何計可制？」賈謐曰：「黃門侍郎張華有王佐之才，公輔之器，更兼足智多謀，何不與其商議，必能討楚瑋。」惠帝聞說，即使人召張華入內，問曰：「今司馬瑋掌握重權，多立刑威，朕恐有異，難以制之。吾誅此強暴，怕人議論，未有計謀，卿有妙策，代聯籌之。」張華曰：「楚王既謀害太宰、太保，則威權盡歸之矣。人主何以自安？臣亦寒心矣。聖上宜此時，究他何以專殺二公之罪？誅之，誰敢亂也？」
　　賈後曰：「然。可用何計？」華曰：「可遣殿中將軍王宮，繼騶虞幡麾向眾曰：『司馬瑋矯詔，屈殺汝南王司馬亮及太保衛瓘，聖上震怒，使我招回大小將軍，速回龍、虎二營，不許衛從元兇。如違詔旨，的系同惡，盡行處斬。』如此誰敢從亂？」
　　惠帝曰：「其計大善！」

第二十回　帝用華計殺楚王
　　於是惠帝依張華之計，宣殿中將軍王宮入內，說與計策，命其持騶虞幡麾，領衛兵五百人直入帥府。見龍、虎衛瓘士擁護楚王司馬瑋乘輿而出，王宮持幡高叫曰：「楚王矯詔謀殺汝南王及太保，聖上震怒，詔命我等持此幡麾，招回汝等大小將士軍校，各回龍、虎二營，不許護送。」言未畢，甲冑數百人皆釋仗而走。楚王司馬瑋左右無復一人，窘迫不知所為，被王宮使從軍執之，斬於府前，乃收兵回奏。惠帝大悅，乃拜張華為少傅，開府儀同三司、侍中、中書，金章紫綬。張華固辭，不受其職。賈後欲勸惠帝罷之，當賈謐上言曰：「張華庶族儒雅，又有籌略。進無逼上之嫌，退為眾之所依，可以托六尺之孤，亦可以寄百里之命。依臣之愚見，宜倚以朝綱，共參政事，不可推其辭。」因此，惠帝不從其辭，委以朝政。於是張華只得領職謝恩，與賈模、裴頠同心盡忠匡輔，彌縫補缺。雖當暗主虐後之朝，而海內賴之晏然，是張華之力也。後進封為武郡公、太保。
　　衛瓘女上書與國臣曰：「先公名謚未顯，一國無言春秋之失，其咎安在？希明公輩公議而奏請之，庶九泉無負屈含冤之人耳。」於是張華、裴頠等正欲啟帝，會太保主簿劉繇執黃幡，撾登聞鼓，訟衛瓘之冤，被武士捉以見帝，帝曰：「汝有何冤？」繇曰：「臣竊為太宰亮與太保瓘盡忠報國，被譖屈死，望陛下念其前功，復其爵謚，則彼二人雖在九泉之下，亦銜恩矣。」帝未及決，張華等亦上言：「二公盡忠無貳，果系屈死，陛下宜復其爵謚。」帝從之，謚汝南王亮曰「文成王」，謚衛瓘曰「成侯」。
　　卻說吳郡有名士曰陸機，字士衡。祖陸遜為吳丞相，父陸抗女吳大司馬。機身長七尺，聲音如鐘，少有異才，文章冠世，服膺儒術，非禮不動。領父兵為牙門將軍，年二十而吳滅，退居舊裡，閉門勤學，積有十年。弟雲，字士龍，六歲能屬文，與兄齊名。雖文章不及於兄，而持論過人，故吳人號曰「二陸」。幼時，吳尚書廣陵閔鴻見而奇之曰：「此兒若非龍駒，當是鳳雛。」至是時，陸機、陸雲兄弟二人聞得朝廷舉賢良、方正，思欲匡扶明時，乃相邀入洛陽來謁張華。張華素重其名，及見陸機，遂握手顧語，歡若平生，勝如舊識。因曰：「前伐吳之役，利獲二俊，未及得見，何期今日命駕一臨？」又曰：「令弟士龍如何不見？」陸雲好笑，故機曰：「雲有笑疾，未敢命見。」俄而雲至，相見禮畢，雲獨大笑不已。因見張華為人多姿，以帛纏其須，雲不覺大笑，張華亦不之怪。
　　時上賓荀隱字鳴鶴，亦善談論。嘗聞二陸之名，素不相識，於是高朋滿座，張華笑謂荀、陸兄弟曰：「今日諸賢相遇，勿作常談。」陸雲就出座，因握荀隱手曰：「吾乃雲間陸士龍。」
　　荀隱即應曰：「我是日下荀鳴鶴。」陸雲又曰：「既開青雲，睹白雉，何不張爾弓，挾爾矢？」荀應曰：「我本謂是雲龍騤騤，乃是山鹿野麇，獸微駑強，是以發歎耳。」於是二人嘲難成風，乃撫掌大笑不止。
　　時有華陽盧志，乃毓之孫，班之子也，以善笑談。見華重陸機兄弟出於眾人，乃問機曰：「陸遜、陸抗於君宗遠近？」
　　機曰：「如君於盧毓、盧班耳。」盧志默然，乃不敢復問。陸雲謂機曰：「殊邦遙遠，客不相悉，何至如此直曰其祖父之名諱耶？」機曰：「我之祖父名播四海，彼豈不知？故乃直諱，吾亦故以是對之。」因此二人辭華而出。次日，張華入朝薦於惠帝，以陸機為參軍，以陸雲出補浚義令。

第二十一回　陸雲縣治若神明
　　卻說陸雲領職，到任肅然。下不欺上，市無二價。一日，祭祀歸，忽聽見一人被殺在地，無人告發。雲即使人拘喚鄰眾，究問死者姓名。因拘死者之妻，監禁十日，故無所問，而遣其婦出，密令從人隨婦後竊聽。從人欲行，雲謂曰：「其婦此去不出十里，當有男子候之，若與婦人語，便縛來見我。」從人領其言，私跟婦人而去。不過數里，果有一男子候其婦人，問曰：「因何得出？」，婦人未及答，被從去人縛了，送來見雲。
　　雲問曰：「你如何殺人？」其男子不肯招認，雲怒曰：「汝分明與死者之妻通姦，共殺其夫，汝何得抵賴？」於是其男子、婦人默然，不敢爭論，遂供招償命。由是軍民百姓皆稱其為神。
　　因此郡守嫉其才能，屢以言責。雲乃去官歸政。百姓追思，圖寫形像，配食縣社焉。
　　卻說陸機自過江以來，家音斷絕，信息無通。時機有駿犬，名曰「黃耳」，甚愛之。既而羈寓京師，久無家問，機笑謂犬曰：「我家絕無書信，汝能繼書取消息否？」其犬搖尾作聲，有若肯去。於是作書一封，以竹簍盛之，而系其頸。犬果尋南路走，遂至其家，得通消息。又帶回書以還洛陽。自此以後得犬送書，家音頻通，不勞人送矣。
　　元康二年二月，皇后賈氏弒故皇太后楊氏於金墉城，時太后尚有待御十餘人，賈後悉奪之，絕膳八日而卒。
　　《綱目發明》云：
　　子不可以廢母，婦不可以廢姑。前已書廢太后為庶人，而此猶書故太后者，不與其廢也。
　　卻說皇太后屈死之後，天下大饑，東海雨雹，荊、揚、青、兗、豫、徐州大水。十月，武庫火災。識者以為天道已變，王道亂應，果若矣。

第二十二回　趙王倫征胡三寇
　　六年正月，惠帝以張華為司空。六月，匈奴郝度元與馮翊、北地馬蘭羌、盧水胡各以兵五萬俱反，殺北地太守，自稱為大王。詔征西大將軍趙王司馬倫與雍州刺史解繫起兵五萬討之。
　　次日，雍州刺史解系見征西大元帥趙王倫曰：「今匈奴郝度元、馬蘭、羌、盧水胡分作三處侵掠，臣與殿下亦宜以兵分作三隊去鎮要害。若不分軍去守，則兩處百姓必降，北地皆為匈奴所有，再難與爭。」王倫未及答，嬖人孫秀密謂趙王倫曰：「殿下既為大將軍，宜自主事，何聽調遣於臣下？今之將軍皆殿下之家人，要發即發，要止即止。解系何等人，反受他節制？殿下宜自己督其軍，五分隊迎戰，進可必大勝。」趙王倫然其說，因謂解系曰：「不可分兵，分軍則兵勢不振。卿可與吾先討郝度元，再以得勝之軍去討二羌，三路自然可平，何必分軍而進？」解系不從。因此趙王倫信嬖人孫秀，與雍州刺史解係爭論軍事。於是，二人各以表奏聞朝廷。
　　惠帝問群臣，張華曰：「陛下可使粱王司馬肜去代趙王倫領兵，征倫還朝。不然兩人角智，必誤軍事。自今羌人侵境，若再內亂，彼必乘隙而入，深為大患。」惠帝依華言，即召梁王司馬肜至殿，謂曰：「今趙王與系不睦，卿可往西代趙王領兵，令趙王還朝。」粱王既受詔，辭帝來進見趙王倫，稱詔相代還朝之事。趙王心中煩惱，痛恨解系，只得將符印交付與肜訖，自與孫秀還朝。先，趙王倫與解系各上表時，解系表道：「宜誅孫秀以謝氐羌，則胡人收兵。」因此，張華奏惠帝詔梁王司馬肜代倫領兵。梁王肜臨起行，張華見梁王曰：「殿下若到邊，可先收嬖人孫秀誅之，分兵鎮，不可與大戰。」及此，梁王肜受征西大將軍符印，欲誅孫秀。孫秀大罵，急投梁王參軍傅仁求救。原來傅仁與孫秀友善，傅仁即來見梁王曰：「孫秀乃趙王重臣，殿下若誅之，則趙王怪而構隙。依臣愚見，不若休息。」於是梁王肜從之，孫秀始得性命，同趙王司馬倫入朝。
　　孫秀因說趙王倫曰：「今見朝廷大事在賈後，欲厚爵者，必須結其腹心。殿下何不以千金深交賈模，浼其薦於賈後？賈後若信之，必委以朝政，因而求錄尚書事。指日可以趨名。」
　　趙王倫曰：「卿謀正合我心。吾以金七百斤，玉帶一條，汝可將此物代我謀之。」秀領命，即將金並玉帶私入賈府，拜見侍中賈模曰：「趙王司馬倫在邊新回，無有奇物相送，今有黃金七百斤，玉帶一條，令某拜奉足下，伏求鼎力一薦於聖後，求為錄尚書事，重謝在後，微物聊表私忱。」賈模大悅，曰：「你回拜上趙王，此物本欲返璧，誠恐卻之不恭，權且貯之，容某人入宮面奏聖後，自當竭力謀之，自有好音奉復也。」於是孫秀去訖。
　　賈模因入宮見賈後曰：「趙王司馬倫乃先帝元老，有宰相才，更兼致敬娘娘，誠實懇篤。若以委錄尚書事，事必有善政，可保娘娘終始無窮。」因此賈後信之。次日，惠帝升殿，賈後以趙王倫為錄尚書事。張華、裴頠爭曰：「趙王倫先朝元老，信用小人，若使參政，必害朝綱。故易辭曰：『德薄而位尊，力小而任重，智小而謀大，鮮不及矣。』言不勝其任也，依臣等實為不可。」賈後從之。因此趙王倫不得預政，痛恨張華、裴頠等，而生欲報賈後之心。

第二十三回　周處合兵討氐羌
　　八月，秦雍氐羌齊萬年以七萬之眾謀反，大掠涇陽，各州郡表奏入朝，奏請發兵去討。至十一月，惠帝設朝，近臣奏知此事。惠帝問群臣曰：「氏羌謀反，誰可去征？」張華奏曰：「御史中丞周處勇略雙全，陛下委其征討，不日平靜。」帝曰：「朕正欲用此人。」即召周處至金階，封為建威將軍，領兵五萬，令其與安西將軍夏侯駿並梁王肜共合兵征討之。當中書令陳准諫曰：「不可。若用周處，臣料其必敗，不得生還，必遭梁王之忌。」惠帝問曰：「何如被梁王之忌？」准曰：「夏侯駿與梁王皆貴戚，非將師之才，進不求名，退不畏罪。周處忠勇直果，有進無援。望陛下語孟觀，以精兵萬人為處前鋒，使自為主將而討之，必然殄滅。不然，粱王肜初在朝時違法行事，被周處彈劾，心必懷恨於處。今使其受制於梁王，必使處為前驅而不救以陷之，其敗必也。」惠帝不聽。周處只得與夏侯駿以五千兵前來北地，參見梁王司馬肜。肜果懷前仇，謂周處曰：「今氐兵雄盛，屢戰不分勝敗。你可以本部軍為前鋒與戰，吾自以兵後應。」於是處別梁王出，引軍出屯涇陽。
　　卻說氐羌齊萬年聞朝廷用周處為將，乃謂請酋長曰：「周府君有武才，若專制而來，不可當也。若受制於人，此成擒耳。」正論間，細作回報，朝廷以梁王肜與夏侯駿共周處合兵而來。
　　齊萬年曰：「高枕無憂矣。」遂以全軍迎敵。

第二十四回　周處戰死在羌陣
　　七年正月，將軍周處領軍至涇陽，氐羌齊萬年以兵七萬屯梁山。梁王肜、夏侯駿謂周處曰：「今氐兵皆屯梁山，你可領五千兵去擊之。」處曰：「軍無後繼必敗，不惟身亡，為天朝恥。今日以五千兵去戰彼七萬，若無後援，何以取勝？」梁王曰：「你速去攻，吾自以大兵後應。」於是，周處以五千人欲飽飧出戰，粱王故使人促之曰：「氐兵甚弱，不必傳飧。」令速進兵。周處憤怒，驅兵而出，與齊萬年遇於六陌坡。周處全身披掛，手執長槍，出陣與齊萬年交戰，大戰五十餘合不分勝負。自旦至暮，兩軍混戰，其如氐兵十倍於我，加之兵未得食，五千人所存無幾。處復奮勇攻擊，戰得弓盡弦絕，救兵不至。
　　軍士曰：「眼見得粱王欲陷將軍，故一卒不援，不若引退以避其鋒。」周處按劍曰：「是吾效節致粱王若受王命之日也！」
　　遂力戰而死。殘軍涕泣逃散。梁王肜與夏侯駿等聞周處力戰而死，皆不敢出戰，只得堅壁守住險要，使人請救不提。
　　史說李特，字玄休，巴郡西宕渠人，其先廩君之苗裔。昔武洛鍾離山崩，有石穴二所，其一赤如丹，一黑如漆。有人出於赤穴者，名曰「務相」，姓巴氏；有出於黑穴者凡四姓，曰「釋氏」、「樊氏」、「柏氏」、「鄭氏」，共五姓，俱出皆爭為神。於是，相約以劍刺石穴屋，能著者為廩君。四姓皆莫能著，獨務相氏之劍懸焉。四氏不肯服，務相氏又以土為船，雕畫之而浮於水，曰：「若其船浮者為廩君。」四氏亦以土為船，放於水即沉，務相氏之船又獨福於是，四氏遂尊稱務相氏為廩君。五姓共上土船，當夷水而下，至於鹽陽。鹽陽水神乃一女子，出止廩君，不得行。廩君以矢射之中鹽神，鹽神死，復乘土船下。及夷城，因居之。秦並天下，以為黔中郡，巴人呼賊為賨，因謂賨人焉。漢高祖更名其地為巴郡，漢末，賨人自巴郡宕渠遷於漢中。魏武帝克漢中，特祖將五百餘家歸之。
　　武帝遷之於洛陽，因居之，為易姓李氏焉。

第二十五回　孟觀領軍伐萬年
　　卻說洛陽巴氏李特、李庠、李流兄弟三人皆有武才，善騎射，性任俠，州黨皆重之。因齊萬年反，關中荐饑，洛陽、天水等六郡之民流移入漢州者數萬家。道路有疾病窮乏者，李特兄弟賑救之，由是頗得眾心。後與其流民至漢中，上書朝廷，乞寄食巴蜀。有司奏知惠帝，詔群臣朝議。張華諫曰：「今流民甚眾，宜遣人持節慰勞，且監察之，勿令入劍閣，無至亂也。」帝曰：「然。」於是遣侍御史李芯持節入漢川，慰勞流民。
　　芯既入漢川，流民特等以倡金千兩賂芯，乞表與眾入蜀。芯既受其賂，上表言流民十餘萬口，非漢中一郡所能賑贍。蜀有倉儲，宜令就食，朝廷從之。由是流民散在梁、益，不可禁止。
　　李特至劍閣，歎息曰：「劉禪有如此地面經於人，豈比庸才耶！」遂起窺竊蜀中之意。
　　卻說粱王肜恨周處劾己之仇，故不以兵接應，周處力戰死之。梁王肜堅壁不戰，使人持表奏知朝廷。惠帝甚憂之。張華奏曰：「陛下勿慮，臣舉一人，可討平氐羌。」帝國：「卿舉誰人？」華曰：「殿中將軍孟觀，沉毅有文武才，若用之，可克萬年。」於是，惠帝以孟觀為征討將軍，領兵三萬，去討萬年。孟觀既受兵符，即日收拾起行，至涇陽五十里外下寨。次日，大隊軍馬前進。齊萬年已知其來，亦以兵出迎。兩軍相見，俱各矢石交攻。孟觀身騎駿馬，手搦長槍，親擋矢石，出與齊萬年交戰。兩馬相接，兵器齊發，戰上十餘合，齊萬年大敗而逃。孟觀奮不顧身，勒兵趕殺，一連大戰十數陣，殺得氐兵十損七八，無敢抵敵，直趕至梁山。齊萬年計窮力盡，驅殘兵回，謂孟觀曰：「趕人不可趕上，我今與你死戰，擋我者死，避我者生。」言訖飛刀便戰。孟觀舉槍便迎，不數合，氐兵自潰，晉兵擁前，把齊萬年擒祝時孟觀始令鳴金收軍，押送齊萬年，奏凱回朝。次早面君，惠帝詔斬萬年於市，封孟觀為大將軍不提。
　　十一月，賈謐侍奉東宮，對太子倨傲，甚不為禮。成都王司馬穎入見，叱之曰：「太子乃天下之副，汝何得慢？」因是賈謐懷恨。次日，入宮見賈後，曰：「成都王勇健過人，眾僚有望，不若出之鎮外，免生內憂。」賈後曰：「既如此，若出之，亦宜有備。」謐曰：「封河間王司馬顒為鎮西將軍，使鎮關中，以防之。」賈後曰：「汝且退，吾告聖上為之。」是夜，賈後以賈謐言告惠帝，帝大驚。次日，詔出成都王司馬穎為平北將軍，令其鎮鄴，以河間王司馬顒為鎮西將軍，使其駐關中。
　　二王受詔，各自之鎮。初，武帝作石函之制，非至親不得鎮關中。司馬顒乃安平獻王司馬孚之孫，孚乃懿之弟也。頤輕財愛士，朝廷以為賢，故用之鎮關中也。
　　卻說南風淫虐日甚，裴頠與賈模及張華議曰：「皇后淫污後宮，吾奏帝廢之，更立謝淑妃為後，此事如何？」模、華曰：「主上自無廢黜之意，若吾等專行之，倘上心不以為然，將若之何？且諸王方強，朋黨各異，廢之且禍起，身死國危，無益社稷。」頠曰：「誠如公言，然中宮逞其昏虐，亂可立待。」
　　張華曰：「卿二人於中宮皆親戚，言或見信，宜數為陳說。倘因之戒，庶無大悖，則天下尚未至亂，吾曹得以優遊卒歲而已。」於是，頠旦夕人說其從母廣成君郭槐，令戒諭賈後，以親厚太子。模亦數為後言禍福，賈後反以模為敗己而疏之。賈模因此得疾，憂憤而卒。賈後奏惠帝以裴頠為尚書僕射，又詔專任門下事。頠雖後親屬，雅望素隆，四海惟恐其不居權位，頗上表固辭。或謂之曰：「君可以言，當盡言於中宮；言而不從，當遠引而去。倘二者不立，雖有十表，難以免矣。」頠不能從。

第二十六回　賈後謀廢皇太子
　　卻說皇太子司馬遹，乃惠帝長子，才人謝玖所生。遹幼聰慧，故武帝甚愛之。曾對群臣言太子司馬遹似宣帝，於是令詔傳於天下。時望氣者言廣陵有天子氣，故封為廣陵王。元康元年，出就東宮。及長，不好學，惟與左右嬉戲，不能尊敬保重。
　　而賈後素忌太子遹有令譽，因此以密計敕黃門李已、閹宦劉才，媚諛於太子遹曰：「殿下富有天下，貴為太子，誠可及壯時極意所為，何故自為拘束？」太子遹於是慢傲益彰，或廢朝侍，性拘小忌，惟好繕壁修牆，正瓦動屋，而於宮中為市，使人屠酤，手揣斤兩，輕重不差。遹母謝玖，乃屠家之女，故太子好之，由是名譽寢喪。又令西園賣之葵茉、魚鹽、雞面之屬，而收其利。
　　當洗馬江統陳五事諫之曰：「古之聖王，莫不以儉為德，故漢文身曳綈，足履革舄，以身先物，政治太平。及到末世，則有玉杯、象盞、熊蹯、豹胎云云。殿下何如不思他日臨御九五之尊，身親萬機之政，而為市井之利，奢侈之用，自棄之甚耶！」太子不納。時舍人杜錫以皇太子非賈後所生，而後性凶虐，深以為憂。每盡忠規諫皇太子修德業，保令名，遠誹謗，言辭懇切。皇太子大怒，使人以針著錫常所坐氈中而刺之，兩股流血。因是人不敢諫，言路塞矣。
　　卻說賈後之母廣成君郭槐，以後無子，因勸後曰：「汝年將暮，不幸無主器者，念太子遹雖非汝生，宜加慈愛，身安而國家可保也。今汝妹賈午嫁與韓壽，生有女兒，汝可求為太子妃，不然後必有變，族難保也。」後即召其妹賈午入宮商議。
　　賈午入宮後，達廣成君之言，午曰：「太子非姊所生，妹不能許。聞太尉王衍有二女，長女妍，次女媸，娘娘可主一人，姊為太子聘之。」賈後曰：「既長女美，吾代賈謐聘之；次女丑，聘與太子。」午曰：「娘娘先為謐聘，後為太子聘之。」於是使人通知王衍，即將聘禮，代賈謐定其長女，後始與太子聘其次女。太子聞王衍次女醜陋，心甚惡之，而不敢言，無計奈何。
　　時廣成君郭槐病篤，喚賈後至臥所，執其手言曰：「汝宜慈愛太子，勿可疏之。趙粲、賈午必亂汝家，勿可聽之。」言訖而終。賈後舉哀承服，以后妃之禮葬祭之。

第二十七回　賈後逼殺皇太子
　　永康元年正月，太子遹見賈謐恃中宮驕貴，心有不平之意。
　　賈謐聞知其怨己，乃讒於賈後曰：「今太子多蓄私財以結小人者，為賈氏故也，不如早圖之，免累三族。」後曰：「然！」
　　乃使人召其妹賈午入宮，謂曰：「今聞人言太子欲結黨羽，要謀賈氏，吾須廢之，恨我未有親子，奈何？」午曰：「此事容易。娘娘可詐為有娠，待十月滿足，內橐物產以瞞朝臣。妹今孕滿欲產，權住宮中。倘若生男，娘娘認為己子而撫養之，將來主器，有何不可？然後揚太子遹之短而害之，則賈氏三族安若泰山也。」賈後大悅，曰：「此計甚妙，但吾妹生男方好。」
　　於是詐為有娠，奏知惠帝。待十月足，午果生子，賈後冒為己生，養在宮中。朝野咸知為韓壽之子，而後借此朝夕圖謀害太子之計。
　　當左衛瓘率劉卞知之，以告張華曰：「今皇后不仁，欲廢太子。太子若廢，天下誰歸？」華曰：「君欲如何？」卞曰：「東宮俊義如林，願率精兵萬人，若得公命，皇太子因朝入錄尚書事，廢賈後於金墉城，兩黃門力耳！」華曰：「今天子當陽，太子人子也，忽相與行，此是無君父而以不孝示天下也。雖能有成，猶不免罪，況權戚滿朝，威柄不一，成可必乎？」
　　賈後探知劉卞欲廢己，忙請賈午問計。午曰：「不可殺他，可升而出之。」於是，賈後以劉卞為雍州刺史。劉卞亦知事洩，乃自飲藥而死。賈後又問賈午曰：「今事急矣，宜害太子，你有何計？」賈午乃附賈後耳畔言計曰：「如此如此。」賈後曰：「此計甚善。」
　　十二月，賈後詐稱惠帝不豫，使黃門官召皇太子司馬遹入宮。皇太子不知是計，即入宮。賈後使人監於別宮，使婢陳舞詐說聖上命賜酒三斤，逼盡飲之。太子推故不飲。陳舞稱帝所賜，安敢推？故太子只得飲訖，遂大醉。賈後即召黃門侍郎潘岳作誣太子謀為犯上之書，令屬草，使太子書之。太子大醉不醒，遂照草謄寫。其書曰：陛下宜自了；不自了，吾當為了之。中宮亦宜速自了；不自了，吾當手了之。與謝妃共安，剋期而發，掃除患害。
　　其時太子醉迷，照草而寫之，字半不成，賈後使人補成之，令人扶太子回東宮去訖。次日早朝，惠帝幸式乾殿，賈後佯涕哭，將太子書呈與帝覽。惠帝大怒，召公卿諸王入內，以太子之書示之，曰：「太子不仁，其書如此，將欲弒朕，合當賜死。」諸王公莫敢言者，惟張華曰：「此國之伏禍。自古帝王因廢黜正嫡，以致大亂也，願陛下詳之。」裴頠曰：「可先檢校傳書者。」又請比校太子手書，恐有詐妄。諸王公議至日西不決，賈後懼事有變，忙上表曰：「太子雖不仁，且赦其死，免為庶人。」惠帝下詔從之。賈後使人將太子司馬遹並其子司馬霖、司馬臧、司馬尚皆幽於金墉城，又使人殺其母謝玖，霖尋亦卒。
　　當太尉王衍上表請離婚，詔許之。

第二十八回　王氏惠風守貞節
　　太子妃王氏，字惠風，乃太尉王衍之女，有貞婉志節。當太子遹見廢，王衍上表離婚，不與女兒說知，只令其休隨太子往金墉，別行改嫁豪士。惠風曰：「婦人再醮，在百姓家，有志之女亦所不為，況台閣之女，皇儲之妃？動為天下不取，而敗壞人倫，忍心害理，貽萬世之笑罵乎？」即叱車仗同太子往金塘不提。
　　史說閻纘，字纘伯，巴西人也。博覽墳典，堅持雅節。其父早逝，繼母不慈，力事之彌謹，鄉里以孝稱。國子祭酒鄒湛薦為秘書監，未就。及聞皇太子被賈後所廢，閻纘使家人輿棺詣闕，上書理太子之冤。惠帝設朝，纘自至御榻前上書，惠帝覽之，曰：臣纘伏念前太子遹生於聖父而至此者，由於長養深宮，沉淪富貴，受饒先帝，父母驕之。每見選師傅，下至群吏，率取膏梁擊鐘鼎食之家，希有寒門儒素，如衛綰、周文、石奮、疏廣，洗馬舍人，亦無汲黯之比者，使不見事父、事君之道，所以致敗也。臣素寒門，無力仕宦，不經事東宮，情不私遹。念昔楚國處女諫其主曰『有龍無尾』。言年四十，未有太子。臣當備近職，雖未能自結天日，情同閹寺，悾悾之誠，皆為國計，以死獻忠，伏須刑誅。
　　永康元年，惠帝覽畢流涕，而懼賈後，終不能納，而遣閻纘暫還。纘號泣出朝，群臣無不欷歔者。太子既廢，眾情忿怒。
　　衛瓘督司馬雅曾給事東宮，與殿中郎士猗等欲謀廢賈後，以復太子。當士猗謂雅曰：「若行此事，必須交當權者方為得計，不然禍反累族。」雅曰：「右將軍趙王倫執掌兵權，性貪冒，可藉以濟事。其府中有一個嬖人，姓孫名秀，可去見此人而說之，必然克濟。」士猗曰：「如此，吾即往說之。」於是士猗來見孫秀，曰：「今國無嫡嗣，社稷將危矣。久聞足下與趙王奉事中宮，若前太子之廢，公與趙王必預知之。今大臣將舉事，禍必相及，何不與趙王先謀之乎？」秀曰：「君言是也。待見趙王，白之。」因是，孫秀入府，以士猗之言與趙王詳述。趙王倫大悅，曰：「正合吾心。」即使人請通事令史張林到府，商議使為內應。張林從之。
　　期日將發。孫秀入止之，曰：「且緩之。臣竊見太子聰明剛猛，若還東宮，必不受制於人。明公黨與賈後，今雖能建大功，太子必謂公居奇貨冀免罪耳，心詎深德於公，不若遷緩其期。賈後必害太子，然後廢後，為太子報仇，豈徒免禍，更可以大得忠矣。」趙王倫然之。於是孫秀因使人行反間計，言殿中欲廢賈後，迎太子。
　　賈後聞知大驚，恐再復太子。先使人將司馬遹更幽於許昌，復矯詔使黃門孫慮與太醫令程據和藥來害太子。孫慮奉賈後偽詔至許昌，謂太子曰：「今聖上有詔命殺殿下，臣不敢加刃，謹上藥酒，請殿下自裁。」言訖，搗藥和於酒內，請太子飲。
　　太子不肯飲，走至廁，被孫慮以舂藥杵錐殺之。於是太子被弒，天下之人盡皆冤之。自此之後，賈後恣意專政矣。
　　三月，尉氏雨血，妖星現南方，太白晝見，中台星折。當張華少子韙勸華曰：「天道示變，大亂將作。大人宜早遜位，免受其患。」華曰：「天道幽遠，豈能盡應？不如靜以待之。」
　　是以不聽。

第二十九回　王戎與世同浮沉
　　丁巳永康七年九月，惠帝、賈後以尚書左僕射王戎為司徒，阮瞻為太子舍人，王戎弟王衍為尚書令；樂廣為河南尹，胡母輔之為樂安太守，謝鯤為長史，畢卓為工部侍郎。此數人皆以清談任顯，故賈後用之。
　　史說王戎，宇浚沖，琅琊人也。父王渾乃西涼州刺史。戎幼而穎悟，神采秀徹，視目不眩。裴楷見而旨之曰：「戎眼爛爛如巖下電。」年六七歲，嘗與群兒戲於道旁，見李樹多實，群兒競趨之，戎獨不往。人問其故，戎曰：「樹在道旁而多李，必苦李也。」群兒取之，果苦，人皆異之。阮籍素與渾為友，時戎年十五，隨渾在邸捨。戎少籍二十歲；而籍一見與之交結。
　　阮籍每適渾家，俄傾輒去，過見戎良久，然後出謂王渾曰：「浚沖清賞，非卿倫也。共雅育不如共阿戎談。」及渾卒，西涼州故吏賻贈錢帛凡數百萬。戎辭而不受，由是顯名其時。王戎既為三公，與時浮沉，無所匡救。委事寮采，輕出遊畋，性復貪吝，廣收八方，田園水碓，周遍天下，積寶貨錢，不知萬計。
　　每自執牙籌，晝夜算計，恆若不足，而務鄙吝，不自奉養，故天下之人謂之膏盲之疾。戎家有好李，常出貨賣，恐人得種，恆鑽其核，以此毫無聞望，凡所賞拔，專事虛名。
　　卻說阮鹹之子阮瞻，字千里。性清虛寡慾，自得於懷，讀書不甚研求，而默識其要。善彈琴，人聞其能，多往求聽，不問貴賤長幼，皆為之彈也。與司徒王戎乃通家，因來造謁王戎。
　　戎命坐，待茶罷，因問瞻曰：「聖人重名教，老莊明自然，其旨同異？」瞻答曰：「將無同。」鹹奇之，嗟歎良久，即辟之為掾吏，時人謂之「三語掾」。後為太子舍人。不信陰陽，素執無鬼論，人莫能難，自謂此理足以辯正幽明。忽一日，有一客來相訪，通姓名，問寒暄之禮畢，聊譚於名理，客甚有才辯，與之言良久。又談鬼神之事，反覆甚苦。客遂屈，乃作色曰：「鬼神之事，古今聖賢皆有其傳，君何獨言無也？汝不信，僕便是鬼。」言終，客變異形，須臾消滅不見。瞻默然，意色甚惡。後歲余而亡，年三十歲。
　　卻說惠帝、賈後聞王衍、樂廣二人皆善清談，宅心事外，名重當時。乃征衍為尚書令，廣為河南尹。二人談論終日，義理愈精，言如瓶瀉，口若懸河，是故朝野之人多慕效之。

第三十回　王衍專意事清談
　　史說王衍，字夷甫，乃司徒王戎之從弟也。少有盛才，美貌，明悟若神，常自比子貢，聲名藉甚，傾動當世。妙善玄言，惟談老莊為事。每執玉柄麈尾，與手同色，義理有所不安，隨即改更，故世人號為口中雌黃。朝野翕然，謂之一世龍門矣。
　　後進之士，莫不景仰。
　　樂廣，字彥輔，南陽人也。幼孤貧，僑居山陽，寒素為業，人無知者。尤善談論，每以約言析理，厭人之心，而其所不知默如也。凡論人，必先稱其所長，則所短不言自見。初，衛瓘見廣而奇之曰：「自昔諸賢既沒，常恐微言將絕，而今乃復聞斯言於君矣。」因命諸子造焉，曰：「此人如水鏡，見之瑩然，若披雲霧而見其天也。」時王衍自言與人語甚簡，至及見廣，便覺己之煩。為識者所歎羨如此。廣善言而不長於筆。廣為任滿，欲為表讓尹，不能寫，請潘岳為之。岳曰：「當得君意，方可作書。」廣乃作二百句語，述己之志，岳因取次便成名筆，時人鹹云：「若廣不假岳之筆，岳不取廣之旨，無以成斯美也。」先赴任，有親客造，去久不復來，歲余方至，問其故，客答曰：「前歲在貴座蒙賜酒，方欲飲，見杯中有蛇，意甚惡之，既飲而成斯疾，因此久失奉訓耳。」於時河南廳事壁上，有角漆畫作蛇。廣意杯中蛇即角影也，復置酒於前處。待客，因而又問杯中復有所見否？客答曰：「杯中所見蛇復如初。」樂廣乃告曰：「其蛇非真，乃角影也。」因指與客，豁然意解，沉痾頓愈。其明辨如此。廣與王衍齊名，故天下人言風流者以王、樂為首焉。其時樂廣與王澄、阮鹹、阮修、胡母輔之、謝鯤、王尼、畢卓皆以往誕放達。
　　史說王澄，字平子。生而警悟，雖未能言，見人舉動，便識其意。及長，勇力絕倫。與王敦、謝鯤、庾愷、阮修最善，號為「四友」。後為荊州刺史。

第三十一回　阮鹹叔侄效放達
　　阮鹹，字仲容。妙解音律，善彈琵琶。處世不交人事，惟其親知雅歌酣飲而已。時鹹與叔阮籍居道南，宗室請阮居道北。
　　時北阮富而南阮貧。七月七日，俗例曝衣，北阮盛曝衣服，錦繡炫目，鹹以竿掛大布犢鼻於庭。人或問之，鹹答：「未能免俗，聊復爾耳。」人皆譏之，後出補始平太守，放達無稽。
　　阮修，字宣子，善清言，性簡任，不修人事。修不喜見俗人，遇便捨去。常步行，以百錢掛杖頭，至酒店，便獨酌酣暢，雖過富貴之人，亦不肯顧。修家無擔石之儲，晏如也。與兄弟同居，自得林阜之趣。修居貧四十餘年而未有室，王敦等名士斂錢為婚，時慕之者求入錢而不得。後王敦為鴻臚卿，謂修曰：「卿嘗無食，鴻臚承差有祿，汝能為否？」修曰：「亦復可耳。」遂為鴻臚承差焉。
　　胡母輔之，字彥國，泰山人。少擅高名，有知人之鑒。性嗜酒，任放不拘小節。與王澄、王敦、庾愷俱為太尉王衍所重，號為「四友」。澄常與人書曰：「彥國吐嘉言，如鋸木屑，霏霏不絕，誠為後進領袖。」為家貧，求試為繁昌令，後為樂安太守。謝鯤，字幼輿，陳國陽夏人也。以儒業顯。鯤少知名，通簡有高識，不修威儀，好老莊，能歌，善鼓瑟。後東海王司馬越聞其名，舉為掾。鄰家高氏女有美色，謝鯤嘗挑之，女投梭折其兩齒，故時人為之語曰：「任達不已，幼輿折齒。」鯤聞之，傲然長嘯曰：「猶不廢我嘯歌。」後為長史。
　　畢卓，字枚世，新蔡漁陽人。少希放達。太興中，求為吏部，嘗飲酒廢職。比捨郎釀酒熟，卓因醉，夜至其甕間盜飲之，被掌酒者所獲。到明旦視之，乃畢吏部也．遂遽釋其縛。卓遂引主人宴於甕側，償其酒錢，致醉而去。嘗語人曰：「得酒滿數百斛船，四時甘味置床頭，右手持酒杯，左手持蟹螯，終身飲酒船中，便足了一生。」因此好酒，為人所譏。樂廣聞而笑之曰：「名教中自有樂地，何必乃爾。」是時何晏等祖述老莊，立論以為天地萬物皆本以無為。無者，開物成務，無往不存者也。陰陽恃以化生，賢者恃以成德，故無之為用，無時不貴矣。
　　故王衍之徒皆愛重之，由是朝中士大夫皆以浮誕為美，廢弛職業。
　　史說裴頠，字逸民。宏雅有遠識，博學稽古，自少知名。
　　御史中丞周弼見而歎曰：「頠若武庫，五兵縱橫，一時之傑也。」累遷侍中。樂廣嘗與頠談清言，欲以理服之。而頠詞論豐博，廣笑而不言，謂頠為言談之林。
　　其時俗尚放蕩而不尊儒術，浮虛而不尊禮法，尸祿耽寵，仕不事事。王衍之徒聲譽太盛，不以實學相尚，並皆倣傚，風教陵替。是故裴頠著《崇有論》以釋其弊，眾皆然之，猶不能救當時也。其論曰：利慾可損而未可絕有也；事務可節而未可絕無也。談者深列有形之累，盛稱空無之美，遂薄綜世之務，賤功利之用，高浮游之業，卑經實之賢。人情所徇，名利從之。於是立言藉其虛無，謂之玄妙；處官不親所職，謂之雅遠；奉身捨其廉操，謂之曠達。故悖吉凶之禮，忽容止之表。瀆長幼之序，混貴賤之級，無所不至。夫萬物之生，以有為分者也。故心非事也，而制事必由於心，不可謂心為無也；匠非器也，而製器必須於匠，不可謂匠非有也。由此而觀，濟有者皆有也，虛無奚益於已有之群生哉！

第三十二回　江統進上《徙戎論》
　　先是元康九年，惠帝設朝，群臣皆集。朝賀禮畢，太子洗馬江統以中原半為夷居，匈奴劉淵居晉陽，羯戎石勒居上黨，羌人姚弋仲居扶風，氐人苻洪居臨渭，鮮卑慕容廆居昌黎。種類日繁，恐其有變，故上表曰：「戎狄之人，人面獸心，宜早絕其源，不然必亂中華。」惠帝不能行之。統又作《徙戎論》以警朝廷，因上惠帝。惠帝覽之，曰：夫夷蠻戎狄，地在要荒。禹平水土，而西戎即叛。其性氣貪婪，凶悍不仁。四夷之中，戎狄為甚。弱則畏服，強則侵叛。
　　當其強也，以漢之高祖而困於白登，孝文帝於灞上。及其弱也，以元、成之微，而單于入朝，此其已然之效也。是以有道之君牧夷狄也，惟待之有備，御之有常，雖稽顙執贄，而邊城不備固守，強暴為寇，而兵革不加遠征。期令境內獲安，疆場不侵而已。魏興之初，與蜀分隔，疆場之戎，一彼一此。武帝徙武都之氐於秦川，弱寇強國，捍御蜀虜，此蓋權宜之計，非萬世之利；也。今者當之已受其敝矣。夫關中土沃物豐，帝王所居，來聞戎狄宜在此土也。非我族類，其心必異，而因其衰敝，遷之畿內。土庶玩習，侮其輕弱，使其怨恨之氣毒於骨髓。至於蕃育眾庶，則坐生其心，以貪悍之性，挾憤怨之情，俟隙乘便，輒為橫逆。而居封域之內，無障塞之隔，掩不備之人，收散野之積，故能漸成滋蔓，暴害不測，此必然之勢，已驗之事也。
　　犬馬肥充，則有噬齒，況於夷狄，能不為變？但顧其微弱，勢力不逮耳。夫為邦者，憂不在寡而在不安。以四海之廣，士民之富，豈須夷狄在內，然後取足哉？此等皆可申諭發遣，還其本域，使彼羈旅懷土之思，釋我華夏纖芥之憂，惠此中國，以綏四方，於計為長也。

第三十三回　魯褒傷時作《錢論》
　　論上朝廷，不能用。卻說惠帝為人愚憨，嘗在華林園聞哈蟆鳴，謂左右曰：「此鳴者為官乎？為私乎？」左右戲之曰：「在官地為官，在私地為私。」時天下饑饉，百姓餓死。帝聞之曰：「胡不食肉糜？」由是權在臣下，政出豪門，勢位之家，更相薦托，有如五市，賈、郭二黨恣橫，貨賂公行。當有隱士南陽魯褒，字元道。好學多才，以貧素自立，因見元康之後，紀綱大壞，傷時之貪鄙，乃隱姓名，而著《錢神論》。其略曰：錢之為體，有乾坤之象。內則其方，外則其圓。其積如山，其流如川，動靜有時，行藏有節。市井便易，不患耗折，故能長久，為世神寶，親之如兄，字曰「孔方」。失之則貧弱，得之則富昌。無翼而飛，無足而走。解嚴毅之顏，開難發之口。
　　錢多者處前，錢少者居後。錢之為言也，泉也。無遠不往，無幽不至。京邑衣冠，疲勞講肄，厭聞清談，對之睡寐。見我家兄，莫不驚視。錢之為神，往無不利，何必讀書，然後富貴？
　　由此論之，謂為神物。無德而尊，無勢而熱。排金門，入紫闥，危可使安，死可使活；貴可使賤，生可使殺。是故忿爭非錢不勝，幽滯非錢不拔，怨仇非錢不解，令聞非錢不發。洛中朱衣，當塗之士，愛我家兄，皆無已極。執我之手，抱我終始。故諺曰：「錢無耳，可使鬼神」。今之人惟錢而已矣。
　　此論蓋疾時而作，朝士亦不察。滿朝政務以苛察相高。每有所議，各立私意，刑法不一，獄訟繁滋。尚書劉頌上疏曰：近世以來，法漸多門，令甚不一。吏不知所守，下不知所避夫君臣之分，各有所司。法有必奉，故令主者守文；理有窮塞，故使大臣釋滯；事有時宜，故人主權斷。主者守文，若釋之執犯蹕之坐也；大臣釋滯，若公孫宏斷解郭解之獄也；人主權斷，若漢祖戮丁公之佞也。自非此類，皆以律令從事，然後法信於下，可以官政矣。
　　惠帝覽之，終不能用，朝臣不肯為，故寢也。
　　卻說韋忠，平陽人。少慷慨，有不可奪之志。閉門修己，不交當世。僕射裴頠聞之，慕而造謁。忠在家，托以遠出，故不相見，愈重慕之。次日，因見侍中張華曰：「平陽韋忠有公輔之器，廟廊之才，人皆仰敬，明公可於此時擢之，必有匡濟當時之務。」華曰：「聞名久矣，未曾見面。今如此，吾即辟之。」於是張華使人辟之，韋忠稱疾不起。友人問忠不出仕之故，忠曰：「吾乃草茅下士，本無宦情。張茂先華而不實，裴逸民貪而無厭。棄典禮而附賊後，此豈大丈夫之所為哉？逸民每有心托我，我常恐洪濤蕩漾，餘波見漂其溺及我，況我蹇裳而就之哉！」人服其說。
　　史說索靖，字幼安，敦煌人也。少有逸群之量，與鄉人范衷、張彪、索紒、索永俱詣太學，馳名海內，世人號稱「敦煌五龍」，惟靖最雄。後四人並亡。時侍中張華重其名，除為雁門太守。索靖知天下將亂，出朝因指洛陽宮銅駝曰：「曾見汝在荊棘中耳。」

第三十四回　趙王起兵誅賈後
　　庚申永康元年四月，卻說趙王司馬倫，字子彝，乃宣帝司馬懿之第九子也。見愍懷太子被賈後所害，欲起兵，恐力不及，謂孫秀曰：「今惠帝無道，賈氏專制，謀殺太子，淫亂後宮，先曾與卿謀之，恨力未及。吾思宣帝盡忠仕魏，南拒孫權，北抗劉備，幸有大勳，德及武帝，平蜀滅吳，而有天下。未及三世，遭此賤人暴虐，鹿將失之。吾欲起兵，盡誅賈黨，誠恐刻鵠不成，反類騖耳。汝有何策？」孫秀曰：「殿下欲立蓋世之功，獨力是所不能。臣見齊王冏每有不忿賈後之意，請其同討賈氏，方可有濟。其餘碌碌等輩，不可令其知之。」司馬倫曰：「然！」
　　於是司馬倫即使人請司馬冏至，置酒相待，至半酣，趙王屏左右，哭謂冏曰：「今皇上愚憨，悍後專權。君之元子弒之於許昌，後之賊黨委之以重任。若不早為社稷計，眼見天下非晉有矣，吾等豈能免乎？今欲與侄共誅賈氏，以正紀綱，侄意若何？」司馬冏曰：「吾欲殺此賤人久矣，因力不及，既如此，何不二家就此起兵，矯詔廢後，誅其賊黨，以靖朝廷，誰敢拒之！」司馬倫曰：「既有同心，奈無兵權。」孫秀曰：「此容易耳。明早殿下可入朝奏帝，稱說昔年東安王司馬繇因罪見廢，今因久在東安，甚得民心，常抱不平之志，將來之患，固不待言。宜乘此時亂心未作，朝廷商議著親信大臣領兵鎮之，使彼不萌惡念，可保萬全。皇上必允。若問誰可鎮守，王殿下宜力保齊王殿下領兵，則兵權歸於掌握。即勒其兵，矯詔先廢悍後，後誅賊黨，豈不甚便？則大功可望成矣。」二王撫掌大笑曰：「此計甚妙，宜速為之。」於是齊王辭別回邸，各自歇息。
　　次日，趙王司馬倫披公服，執牙笏，奏惠帝曰：「臣聞東安王司馬繇被廢居東安，怨望朝廷，陰結力士，謀為不軌。陛下可速使人以兵去鎮，捕其羽冀，庶得東地寧息。倘惡念一興，難以撲滅。」帝問曰：「東安欲叛，誰人可去鎮之？」倫曰：「齊王冏有文武才略，可使鎮守，萬無一失。」惠帝從之，即召齊王司馬冏領車騎將軍，授以兵符，發兵二萬五千人，使其出鎮東安。齊王同謝恩，捧符印出朝，來見司馬倫商議。孫秀曰：「來日俟聖上坐朝，齊王殿下矯皇上詔，廢賈後為庶人。
　　殿下率禁衛武土拒住宮門，以防外兵，然後請旨，誅張華、裴頠、賈謐等黨。」因是趙王倫等各依孫秀之計而行。
　　計議已定，趙王倫佯使司馬雅去告張華曰：「趙王欲與公共匡社稷，為天下除害，公意如何？」華拒之曰：「天下已定，百僚奉職。賈後雖虐，未至大患，除甚大害，子莫駿乎？」司馬忿怒曰：「刀將加頸，猶為是言耶？」不顧而出報倫，倫怒。
　　是夜，乃自矯詔，敕三部司馬曰：「中宮與賈謐等謀殺太子，今奉皇上聖旨，命車騎司馬冏入廢中宮，汝等從命，賜爵關內候，不從者夷其三族！」眾皆從之，開門而入。至天明，司馬倫又以兵一千人入宮，拒住內外，宮人不得出入。齊王司馬冏自披甲執銳，領甲士五百人，在宮內矯詔責賈後曰：「皇太后何罪見廢？皇太子何辜見誅？汝淫亂宮室，污穢朝廷，今聖上有密旨在此，廢汝為庶人，火速收拾，遷往金墉城去，不許久延掖庭！」賈後大驚，曰：「詔當從我出，汝詔從何而來？」
　　齊王冏曰：「詔書乃聖上親書，不必爭論！」言訖，喝令軍士擁而出之。賈後走上台閣，遙望金鑾殿上大呼曰：「陛下之婦使人廢之，你久後亦行自廢！」齊王冏大怒，揮軍士上閣，將賈後推扯下來。以宮車仗，使軍士護送，遷於金墉城。去訖，勒兵出宮，會同趙王司馬倫、梁王司馬肜等請帝上殿。
　　賈後淫風毒且愚，謀絕皇嗣卻必誅。
　　今朝司馬倫兵起，猶說詔當從我出。
　　時惠帝見諸王各執兵入，心中大驚，戰慄不已。當趙王司馬倫俯伏殿下奏曰：「臣等為社稷之計，必無謀異之心，陛下不勞驚恐。」惠帝方才放心。司馬倫又奏曰：「今賈後凶悍淫虐，廢弒太后，謀殺太子，臣故廢之。今侍中張華、僕射裴頠、太常賈謐助後為虐，陛下可下詔誅夷。」惠帝見趙王如此，不得不從，連忙下詔許之。於是，趙王倫迎惠帝幸東堂，執賈謐斬之。召八座以上皆夜入殿，於是裴頠等皆至。又令收趙粲、賈午等，盡誅之。乃令張林執張華、裴頠，解結於庭中。張華謂張林曰：「卿欲害忠臣耶？」林稱詔詰之曰：「卿為宰相，太子之廢，不能死節，何耶？」華曰：「式乾之議，臣諫草具存，可覆按也。」林曰：「諫而不從，何不去位？」華無以對。
　　林遂出來，將裴頠等皆夷三族。又收董猛、孫慮、程據等皆誅之。於是趙王倫自為都督中外諸軍事、相國，以侍中孫秀為中書令，並據兵權。計文武封侯者數千人。奏惠帝詔追復太子司馬遹位號，更立其子司馬臧為臨淮王。
　　時有司奏尚書令王衍備位大臣，太子被誣，志在苟免，請禁錮終身。詔許之。趙王倫見張華不至，復使孫秀去收，誅其三族。時倫欲收人望，選用海內有德之士，以李重、荀組為左右長史，以王堪、劉模為左右司馬，束皙為記室，荀松，陸機為參軍。李重知倫有異志，辭不受。趙王倫逼之不已，憂憤成疾，扶拽受拜，數日而卒。
　　五月，惠帝詔立臨淮王為皇太孫。此時朝野震悚，士民恐避，獨閻纘聞知，逕入市曹，撫張華屍，慟哭曰：「吾曾語君及早退位而不聽，今果不免也。」後復見賈謐屍，叱曰：「小兒亂國之由，誅之晚矣。」哭訖，上疏表張華之死屈。惠帝善其忠烈，乃擢為漢中太守。
　　史說張華之幼子張韙，頗識天文，夜觀乾象，見中台星折。
　　次日見華曰：「今中台星折，正應大人，宜早退位，免禍臨身。」華不聽，且曰：「天道幽遠，惟修德以應耳，不如靜以待之。」未數日，孫秀以兵入府，曰奉旨斬公。華大驚曰：「吾先帝老臣，忠心如丹，不愛生而靖王室之難，禍不可測也。」言未終，孫秀使人推出市，斬之，誅其三族。
　　張華性好人物，至於貧賤候門之士，凡有一介之善者便咨嗟稱羨，為之延譽。性愛書籍，身死之日，家無餘財，惟有文史溢於箱篋，嘗徙居，載書三十乘。秘書監虞摯撰定官書，皆資華之本以取正焉。天下奇秘，世所希有者，悉在華所。由是博物洽聞，世無與比。陸機嘗請華宴，於是賓客滿座，華舉器，見鮮有異，乃曰：「此龍肉也。」眾客未之信。張華曰：「公等不信，試以苦酒灌之，必變異象。」眾依法以苦酒灌之，而五色光起，眾始默然。席散，機問鮓主，果雲園中茅積下得一魚，質狀殊常，以作鮓過美，故以相獻耳。時武庫封閉甚密，惠帝使人開搬點視寶物，其中忽有雉雊，諸人皆以密固，何有此物？惟華曰：「此必蛇化為雉也。」眾視雉側，果有蛇脫焉。
　　吳郡臨平岸崩，出一石鼓，捶之無聲。郡守進入朝廷，惠帝問華，華曰：「可取蜀中桐材，刻魚形，扣之則鳴矣。」帝如其言，即取蜀桐刻形打之，聲聞數里。
　　先吳之未滅也，鬥牛之間常有紫氣。及吳平，紫氣愈明。
　　華聞豫章人雷煥妙達緯象，乃召煥至，與宿，乃屏人謂曰：「可與汝共尋天文，知將來之吉凶。」因同登樓，仰觀天象，問煥紫氣之故。煥曰：「僕察之久矣，惟鬥牛之間頗有異氣。」
　　華曰：「是何祥也？」煥曰：「寶劍之精，上徹於天耳。」華曰：「君言得矣。吾少時有相者，言吾年出六十，位登三公，當得寶劍佩之，斯言豈效耶？」因問曰：「在何郡？」煥曰：「在豫章豐城。」華曰：「欲屈君為宰，密共尋之，可乎？」
　　煥曰：「從命。」於是華即補煥為豐城令。
　　煥到縣，掘獄屋基，人地四文余，得一石函，光氣非常，中有雙劍，並刻有題：一曰「龍泉」，一曰「太阿」。自得此劍，其鬥牛間之氣不復見矣。煥以南昌西北巖下土以拭劍，光芒艷發，因此遣使送一劍並土來京與華，一自佩。華回書謂煥曰：「得兩送一，雷公得無欺乎？」煥謂使人曰：「本朝將亂，張公當受其禍。此劍當系徐君墓樹，靈異之物當化去，不永為人服也。」時華得劍，寶愛之，常置坐側。華以南昌土不如華陰赤土，令人報煥，書曰：「詳觀劍文，乃干將也，莫邪何不復至？雖然天生神物，終當合聚。」因以華陰土一斤致煥，煥更以拭劍，倍益精神。
　　張華既誅，劍失所在，並不見蹤。煥亦卒，其於雷燁為州從事，持劍行經延平津，忽於腰間其劍躍起墜水，即使從人沒水取之，並不見劍，但見兩龍各長數丈，蟠縈有文，沒者懼而返。須臾，光彩照水，波浪驚沸，於是失劍。燁歎曰：「先君化去之言，張公終合之論，此其驗乎？」張華博物如此類甚多，不能詳載。華著《博物誌》十篇，及文章並行於世。先是，華與趙王司馬倫有隙，司馬倫乘此誅華。華死年六十九歲，朝野莫不悲慟。

第三十五回　趙王司馬倫執權
　　卻說趙王司馬倫既廢賈後，及誅張華等，乃自專國政，總握兵權，自為相國，以孫秀為侍中。時百官俱聽命於倫，而倫素曠達無智策，復受制於秀。於是孫秀威權震於朝廷，天下皆事秀，而無求於倫。
　　卻說孫秀乃琅訝小吏，累官於趙國，以諂媚自達。秀既執機衡，遂恣其奸謀，多殺忠良，以逞私慾，於是京邑君子不樂其生，秀之諸黨皆登卿相，並列大封，其餘同謀者，皆超階越次，不可勝紀。至於奴卒廝役，亦加以爵位。每朝會，貂蟬盈座，故人為之諺曰：「貂不足，狗尾續。」而秀以苟且之惠，取悅人情；府庫之儲，不充於賜；金銀冶鑄，不給於私。故有白版之侯，君子恥服其章，百姓亦知其不終矣。
　　孫秀既立非常之事，司馬倫愈敬重焉。當孫秀人見趙王倫曰：「斬草不除根，萌芽依舊發。今賈後雖廢為庶人，猶在金墉，若不剿除，後必為患，殿下可速矯詔誅之。」趙王倫曰：「卿計正合孤心，你可密地使人持詔殺之。」於是，孫秀乃偽詔使王全繼金屑酒來金墉殺賈後。使者領命到金墉，入內請賈後跪聽宣詔，賈後不聽。王全開讀其詔曰：賈氏專權，廢弒皇太后，無婦之道；謀弒皇太子，無母之慈。禍亂國家，淫惡昭著。至忠之臣見遭誅戮，讒佞之輩反授權柄，致使天下之人謗朕不君。謂天地所厭，人神共怒，今賜金屑酒一壺，賜其自盡，勿得推故。
　　賈後雖不肯跪，然耳聽其宣讀。聽訖，大罵趙王司馬倫逆賊，將酒飲之而死。王全收斂，方始還都報知趙王司馬倫。倫大悅，重賞王全。

第三十六回　淮趙二王相謀害
　　秋八月，卻說趙王倫以淮南王司馬允為驃騎將軍，領中護軍。司馬允性沉毅，宿衛瓘將士皆畏服之。知趙王倫、孫秀有異志，欲謀討之。倫、秀密知其議，即轉司馬允為太尉，外示優崇其爵，內實奪其兵權。淮南王司馬允乃大怒，遂率國兵數百人直出，大呼曰：「趙王與孫秀謀反，我討之，肯從者左袒！」於是從者甚眾，司馬允以其兵遂圍相府，趙王倫亦引兵數千人出，與淮南王允戰。兩軍相交，戰不五合，趙王倫敗死者數百人。倫走入府內，緊閉不出，允乃結陣於承華門前。
　　中書令陳淮欲應允，言於帝曰：「今日淮南王司馬允與司馬倫為爭權，各以兵相戰，望陛下委臣領禁兵，前去解和，不然必有一傷，而亂及中朝矣。」惠帝曰：「卿不可去，朕使別將去。」於是帝遣殿前將軍伏胤以三百兵，持白幡前去解鬥。
　　在相府前過，趙王長子汝陰王司馬虔時在門下省見胤領兵過，即出，陰與胤誓曰：「君能為我，富貴當共之。」胤答曰：「殿下息言，吾乘幡入內殺之。」言訖，即馳至承華門，乃詐言曰：「臣奉詔以兵來解和，殿下火速開陣，與臣相見。」淮南王允以為是實，不提防，令開陣門受詔。伏胤直入，將淮南王允刺死，收其兵來見趙王倫。倫大喜，拜伏胤為大將軍，入朝奏惠帝，言淮南王允謀反，夷滅允族數千人。

第三十七回　孫秀害潘岳石崇
　　卻說潘岳，字安仁，滎陽人也。少以才穎見稱，鄉邑號為奇童，謂是終賈之儔也。先是武帝時，帝躬藉田，潘安仁曾作賦以美其事曰：五輅鳴鸞，九旗揚旆。有邑老田父，或進而稱曰：「損益隨時，理有常然。高以下為基，人以食為天。正其末者端其本，善其後者慎其先。」今聖上圖匱於豐，防儉於逸。展三時之宏務，期倉廩於盈溢。固堯湯之用心，而存救之要術也。
　　潘岳因此才名冠世，為眾所疾，遂棲遲十年，出為河陽令。
　　自負其才，鬱鬱不得志。後遷為給事黃門侍郎。岳性輕躁，趨世利，與石崇等事賈謐，每候其出，與石崇輒望塵而拜。《惜愍懷文》，岳之辭也。謐二十四友，岳為其首。謐《晉書限斷》，亦岳之辭也。其母曾誚之曰：「爾當知足，而於沒不已乎？」岳終不能改。既仕宦不達，乃自作《閒居賦》。其賦曰：岳讀《汲黯傳》，至司馬安四至九卿，而良史書之。題以巧宦之目，未嘗不慨然而歎也。曰：「嗟乎！巧誠有之，拙亦宜然。」僕自弱冠涉於知命之年，八徙官而一進階耳。再免，一除名，一不拜職，遷者三而已矣。雖通塞有時，抑亦拙者之效也。昔通人和長輿之論余也，固曰拙於用多，稱多者，吾豈敢言拙？則信而有徵。方俊乂在官，百工惟時，掘者可以絕意乎寵榮之事矣。太夫人在堂，有贏老之疾，尚何能違膝下色養，而眉屑從斗筲之役乎！於是覽止足之分，舒浮雲之志，築室種樹，逍遙自得。池沼足以漁釣，租稅足以代耕。灌園鬻蔬，供朝夕之膳；牧羊酤酪，俟伏臘之賈。孔子曰：「孝乎？惟孝友於兄弟。」此亦拙者之為政也。
　　潘岳美姿容，少時曾挾彈出洛陽道游，婦人遇之者皆連手縈繞，投之以果，遂滿車而歸。時張載生甚醜陋，每行遇小兒，以瓦石擲之，委頓而返。
　　岳先事賈謐，謐薦為黃門侍郎。而岳常輕孫秀，因此購隙。
　　秀既得志，每有殺岳之心，未得其便。至是朝中倫、秀秉政，遂存害岳之意焉。
　　秀又聞石崇有愛妾，名曰綠珠，色美而艷，又善吹笛，秀使人來崇家求之。此時石崇正與綠珠在金園別館，方登涼亭，臨清流，集群姬在側。使人直入涼台，見崇曰：「孫侍中聞足下家有美妾，極善歌舞，使某求一，足下意允否？」崇曰：「有。」乃盡出其婦數十人以示使，皆蘊蘭麝，披羅縠。祟謂使人曰：「子所擇佳者，即以奉承。」使人曰：「君諸姬服御，麗則麗矣，然吾受侍中之命，止索綠珠，不知誰是？」石崇勃然曰：「綠珠乃吾所愛，不可得也！」使人曰：「君侯博古通今，察遠照邇，侍中之暴，君侯已知，願加三思，勿使噬臍無及。」崇曰：「不必多言矣！」竟不許。使人出，回報孫秀，說崇不肯。孫秀大怒，乃入見趙王司馬倫曰：「昨聞石崇與潘岳二人密謀，要與淮南王允等報仇，若不早除，將至亂矣。」
　　司馬倫曰：「岳、崇有異，卿可誅之。」秀既得命，即出府堂，矯詔使介士二百人，收石祟與潘岳二家。時石崇正與綠珠宴於樓上，介士到，曰：「奉詔收二人，速下樓！」石崇大驚，哭謂綠珠曰：「我今為汝得罪，不知遂駕何所？」綠珠亦泣曰：「君侯為妾得罪，妾當效死君前，豈敢奉事二姓，為君羞耶？」
　　言訖，自投於樓下而死。介士逼崇急行，崇曰：「吾不過流徙交廣，何相逼耶？」言訖與行。及執至東市，方知處斬，石祟大哭，歎曰：「奴輩利吾家財耳。」收者答曰：「知財能為禍，何不早散之？」崇默然不語。時介士執潘岳至，謂之曰：「安仁卿何說復爾耶？」岳淚曰：「可謂白首同所歸矣。」岳先題《金谷詩》云：「投分寄石友，白首同所歸。」今果應其讖，故潘岳言之。俄而監斬官到，將二人並家屬盡斬之，籍沒崇之家財焉。
　　卻說河內太守劉頌見政出群下，付託非人，乃草具所陳於惠帝曰：「頠惟萬載之事，理在二端。天下大器，一安難傾，一傾難正。故慮經後世者，必精下之政，使萬世賴耳。」
　　表上及陳政要休付與人，宜親萬機。惠帝曰：「不能行矣。」因此朝野不安，大亂焉。

第三十八回　趙廞起兵據蜀城
　　冬十一月，趙王倫以齊王司馬冏有廢賈後之功，升為游擊將軍。齊王冏大怒，曰：「廢賈後，吾戮力共成。汝為相國，吾當游擊！」心甚不平。孫秀聞知，懼其有變，乃計使趙王倫出齊王冏為東平將軍，令其鎮許昌，齊王冏意亦不滿。次日，趙王倫使孫秀議廢賈後之功，孫秀乃集眾於朝堂，議加趙王倫九錫。吏部尚書劉頌曰：「昔漢之錫魏，魏之錫晉，皆一時之用，斷乎不可。周勃、霍光其功至大，不聞有九錫之命也。」
　　張林欲殺之。孫秀曰：「殺張、裴已傷時望，不可復殺頌。」
　　乃止。百官看見張林欲殺頌，懼不敢逆，俱各從議。秦帝下詔，加趙王倫九錫之禮。復加其子司馬乂及孫秀、張林等官，並居顯要。趙王倫及諸於頑鄙，無有識見。而孫秀狡猾貪淫，所與共事者皆邪佞之士，惟競榮利而無有深謀遠略，志趣乖異，互相憎疾。然孫秀子孫皆形貌短陋，如奴僕之下者。秀乞帝女河東公主而為駙馬，眾為恥之。時賈後已誅，後宮久虛。孫秀奏惠帝，以其黨尚書郎羊玄女羊氏立為皇后。
　　卻說趙王倫欲篡位，恐賈氏之親在外為變，矯詔征益州刺史趙廞為大長秋，以成都刺史耿滕代之。趙廞乃賈後姻親，聞朝廷征，甚懼，恐入朝見害，心下自思，晉衰，陰有據蜀之志。
　　乃心生一計，即發倉廩以賑流民，厚遇李特兄弟，以為爪牙。
　　特等持勢聚眾為盜。耿膝密使人上表道：「流民剛剽，蜀民懦弱，主不能制客，必為亂階，宜使還本地。」廞聞之大怒，屢欲攻滕。會朝廷詔至，以滕代己為刺史，乃乘此以計，使益州文武千餘人迎滕於小城，待至殺之。
　　時滕守成都小城，廞守益州大城，益州文武千餘人至小城迎滕，滕欲趨去。功曹陳恂諫曰：「今使君與刺吏構怨已深，彼還在未離，豈可即去？不如留小城以觀其變，』然後檄諸縣，合村堡，以備秦氏，方可以往也。不然，必墜其計矣。」滕不從，收拾本部，行至益州。趙廞遣兵五千伏城內，滕入無備，遂被所殺，餘眾盡降。
　　於是，趙廞就以滕兵來攻西夷校尉陳總，總甚憂。主簿趙模曰：「彼兵未至，今當速行招眾，助順討逆，誰敢動者！」
　　總緣道停留，北至魚涪津。廞軍已至，止隔一百餘里。模又曰：「事急迫，火速散材募兵以拒，不然我寡敵眾，難以決戰。」
　　總又不聽，眾遂自潰。廞兵大至，總出馬與戰，未十合，被斬於馬下。招集其眾，遂降。於是，趙廞始勒兵還益州，自稱為益州牧，置僚屑，易守令。李庠等亦以四千騎歸之。趙冏委以心膂，使其招募六郡壯勇二萬餘人，以斷北道。
　　卻說散騎常侍張軌，以時方多難，陰有據河西之志，因見趙王倫曰：「西涼盜賊生發，屢屢攻陷諸郡。臣請為將去討，不日可平。」趙王倫從之，即以張軌為涼州刺史，令其去討。
　　於是張軌即出朝，以宋配、汜璦為謀主，以軍二萬人來涼州，與鮮卑寇狼交戰。兩軍對圓，寇狼出馬與軌交鋒，不數合，斬狼於馬下，盡降其眾。軌與汜璦等引軍入據涼州，招集軍馬，糧草堆山，因此威名震西土。

第三十九回　司馬倫廢帝自立
　　辛酉永寧元年，卻說趙王司馬倫召侍中孫秀入，謂曰：「吾欲廢帝自立，如何？」孫秀曰：「今朝廷至弱，權在殿下，不就此時行事，遲則有變矣。來日殿下可於府堂聚會百官，商議其事。若有不從者，立斬之。則昔指鹿之事，正在今日。」
　　司馬倫大喜，便教大排宴會於府堂。
　　次日，請百官飲宴。是旦，飛騎往來於城中，遍請公卿。
　　公卿皆懼倫、秀之勢，誰敢不到？司馬倫見百官到了，令各入席，自徐徐帶劍亦入席。各講禮訖，令從人執盞勸酒。待酒行數巡，司馬倫自舉杯勸諸大臣飲酒，令停酒止樂。倫曰：「今有大事，眾官聽察。」於是眾皆肅聽。倫曰：「天子為萬乘之主，以治天下。今帝戇騃而無威儀，不可以奉宗廟社稷。況先帝有密詔，言惠帝昏愚，未可為君。吾欲以帝為太上皇，吾自權監國，候有德者立之，此事若何？」當百官立於筵前，曰：「殿下所見差矣。昔商朝太甲不明，伊尹放之於桐宮。漢昌邑王登位方二十七日，造罪三千餘條，霍光告太廟而廢之。今上雖懦弱，並無罪過，莫非不可！」司馬倫大怒曰：「天下乃吾家之天下，汝等何得逆吾？若順者生，如忤必誅！」群臣莫敢再言，於是百官自出還第。
　　次早，趙王司馬倫使孫秀領兵列於朝門外，自仗劍帶甲士數百人，直入殿上，群臣皆懼。司馬倫請帝升殿，大會文武，如有不到者斬。是日，大臣皆列班次，司馬倫掣劍在手，曰：「帝昏庸，不堪掌理天下，今告太廟，以惠帝為太上皇，令其徙居金墉。今有郊天策詔，群臣靜聽。」言訖，令孫秀讀其詔曰：昔武帝不幸崩逝，孝惠皇帝嗣位，承紹海內，仰望太平。
　　而惠帝昏庸，政出後宮。弒皇太后，不孝於母；殺皇太子，不慈於親。凶德彰露，昏蒙弱暗似此，豈堪繼承大統！今公卿大臣孫秀等請告主廟，以惠帝為太上皇，限即日遷徙，不許遲延。
　　趙王司馬倫素有仁德之風，成周之懿，朝野仰識，天下共知，宜登大位，以任社稷。是斯詔示群眾，和宜應天順人，以慰生靈之望。知悉。
　　孫秀讀詔訖，命左右扶惠帝下龍床，解其璽綬，令其北面而立。惠帝號哭，群臣亦悲。孫秀自扶趙王司馬倫登位，群臣拜舞，皆呼萬歲。君臣禮畢，趙王倫謂惠帝曰：「廢一帝，立一帝，古來有之。汝雖不德，朕念至親，不忍加害於卿，汝速徙金墉，非宜呼不許入朝。」諭訖，命介士至，取車仗護送惠帝並宮妃人等於金墉城居住，改金墉為永昌宮，月給糧米並供膳。
　　趙王司馬倫既登了帝位，孫秀專政，總領內外兵權，於是趙王倫益重孫秀。凡下詔令，秀輒改革，有所予奪，自書青紙為詔，或朝行夕改者數四，百官轉易如流。趙王既登大位，吏在職者皆封侯。因府庫之儲不足以供應，侯鑄印不給，或以白版封。

第四十回　司馬冏起兵廢趙王
　　三月，齊王司馬冏因廢賈後得權。見趙王司馬倫篡位，乃密召偏將軍王義入內而謂曰：「今司馬倫篡位，吾欲起兵討倫，返正車駕，汝等有何高謀復安天下？」王義曰：「若舉大義，可傳檄召河間王司馬顒、成都王司馬穎、長沙王司馬義，及新野公司馬歆並匈奴左賢王劉元海，令其糾率諸侯，同討篡逆。
　　若諸侯領兵至闕下，聲趙王司馬倫篡位之罪，中外夾攻，可誅其黨羽，迎返惠帝正位，桓、文之勳矣。」司馬冏曰：「汝謀正合我意。」於是同乃使人持檄往各諸侯王處，求各起兵討倫。
　　其檄曰：
　　賊臣孫秀諂附逆王，廢帝金墉，共謀篡位，天地不容，人神共怒。公等分茅列士，理合勤王，共討篡逆，望執鍪弧先登，毋使防風後至。
　　卻說成都王穎得檄，召鄴盧志入內問曰：「趙王倫篡位大逆，今齊王傳檄諸鎮合兵討倫，孤恐兵少，卿意若何？」志曰：「扶順討逆，百姓必不召而至，宜從之。」於是，成都王立起招軍旗，遠近皆應集，眾至十餘萬。然穎心中猶豫不敢發。
　　嬖人王某曰：「今殿下起兵討倫，其如趙王親且強，齊王疏且弱，依臣之意，不如助趙攻齊為是。」當參軍孫詢大言曰：「趙王凶逆，天下當共誅之，何親疏強弱之有耶？小人何得妄言軍國大事！」於是，穎方發兵以應齊王冏討逆倫。
　　卻說河間王顒與齊王有隙，雖傳檄書至，反遣張方領兵去助司馬倫。忽探事人回報，齊王與成都王二處兵威大盛，共有四十萬眾。河間王即召張方回兵，計曰：「今成、齊二王軍盛，汝莫助趙，且以兵助齊王。於是，張方以兵五萬來應齊王。是時長沙王司馬義、新野公司馬歆、左賢王劉元海各路兵皆到，因此齊王軍威大振，號稱一百萬眾，俱至都下安營。
　　卻說司馬倫聞知大驚，急召孫秀問之。秀曰：「兵來將對，水來土掩，何須驚恐？宜遣將迎之。」於是，司馬倫遣孫輔、張泓、司馬雅率兵十萬拒齊王；遣孫會、士猗、許超率兵十萬拒成都王。分撥已定，各去迎敵。
　　卻說張泓出陣，見齊王全軍皆出，兵威甚銳。泓軍寡弱，退走三十餘里，自相踐踏，折兵四萬餘人，紮住營寨，謂司馬雅曰：「彼眾我寡，戰則不勝。不若乘彼勝無備，往劫其營，何如？」雅曰：「然！」吩咐一更造飯，二更起行。
　　卻說齊王冏得勝回寨，謂諸將議曰：「今日雖勝一陣，亦因眾寡不敵，彼必謂我得勝無備，來劫我營。汝等各引兵四下埋伏，待吾號炮響時，各引兵殺回，必獲全勝。」各各依計埋伏去訖。將次三更，張泓引兵殺至寨，見是空寨，情知中計有伏，忙退兵。只聽得號炮連天，伏兵盡起，前後左右火把齊明，照耀如白日。鼓聲振地，將張泓人馬圍在垓心。張泓只得接戰，兩下混殺直至天明。看部下兵折去大半；左衝右突不能得出。
　　正在危急，忽司馬雅引生力兵萬人殺入重圍，救得張泓回營。
　　計點殘兵，僅存一萬餘人，退人城中。
　　卻說成都王前鋒至黃橋，正遇孫秀之子孫會與士猗等兵至，兩下交戰。盧志出馬與許超交鋒，未五合，志敵許超不住，引兵退走四五里下寨，損折人馬。成都王曰：「敵兵甚盛，不如旋師。」盧志曰：「勝負乃兵家常事，豈以一戰小挫而自怯哉！且彼兵得勝必驕，驕則必敗。臣有一計，明日殿下引兵攻其前，臣出奇兵抄其後，前後夾攻，管保克敵。」穎從之。』是夜，志引精兵萬人從小路抄孫會營後，伏於溴水之側。
　　且說司馬倫聞會得勝，遣人以節封會、猗、超等為大將軍，繼白金二百斤，賞黃橋之功。因此會、猗、超畢持旄，軍政不一，又恃勝一陣，不作準備。故成都王兵直至寨前，而會、猗之兵尚未準備。聞知，舉止無措，眾皆潰散。成都王揮軍奮擊，大破之。會等急退至溴水之上，盧志以精兵出截，兩下夾攻，殺得屍如山積，血若川流，孫會等鼠竄入城去訖。成都王傳檄齊王冏、河間王顒及諸侯王會得勝之兵，乘勢濟河。
　　卻說朝中聞此消息，莫不欣喜。有左衛將軍王輿率兵五千人入宮，三部司馬為應於內，攻中書省，執孫秀出斬之。王輿率兵大開城門，納五王及諸侯兵馬入城。齊王冏帶領甲士收逆王司馬倫，及執其眷屬黨類，並孫秀三族人等俱斬於市曹。將司馬倫幽於永昌宮，候旨發落。於是齊王司馬冏、成都王司馬穎、河間王司馬顒及長沙王司馬義、新野公司馬歆、匈奴左賢王劉元海、左衛將軍王輿等會集群臣，備金輿玉輦，齊詣金墉城，迎接惠帝還朝復位。
　　是日，惠帝車駕從端門入，升殿復登大寶，乃永寧元年辛亥夏四月也。群臣頓首謝罪，惠帝悉赦之。乃宣齊王冏、成都王穎、河間王顒至前，再三慰勞曰：「撥亂反正，三卿之力也。凡百官為倫所拜者皆斥免，台省府衛僅有存者。」自兵興六十餘日，戰鬥死者近十萬人。

第四十一回　齊王威權拒眾謀
　　次日，惠帝以三王有反正之功，宜加封錫。以齊王冏為大司馬，加九錫，備物典策，如宣、景、文、武輔魏故事。以成都王穎為大將軍，都督中外諸軍事，假黃鉞，錄尚書事，加九錫。以河間王顒為侍中、太尉，以長沙王義為撫軍大將軍，以新野公歆為王。惟齊、成都、河間三王府各置掾屬四十人，武護森列，文官備員而已。
　　新野王歆說齊王冏曰：「竊見成都王兵權太重，若有變，難以制之，不如早削，免生後患。」冏曰：「然，容徐圖謀之。」長沙王義說成都王穎曰：「齊王專政，必不容親，不若早圖，免致後悔。」穎以其言問盧志，志曰：「大王徑前濟河，功無二，然兩雄不俱立，不如因大王太妃微疾，求還定省，委政齊王，以收四海之心，待其有罪而討之，則大功可成。」於是，穎上表稱頌齊王功德，宜委以萬機，乃自辭歸鄴。由是穎之德譽，天下皆聞。
　　齊王既執權，辟劉殷軍咨祭酒，曹攄為記室，江統、荀晞為參軍事，張翰、孫惠為掾，顧榮、王豹為主簿，何勖為中領軍，董艾典樞機。又封其將佐葛旟為縣公，委以心腹，號曰「五公」。
　　卻說成都王還鄴，讓九錫殊禮，表論興義功臣，乞運河北邸閣米，以賑陽翟饑民，斂祭黃橋戰士，旌顯其家，皆盧志之謀也。由是，士民之眾皆歸穎焉。
　　次早朝會，帝謂齊王醊曰：「司馬倫謀叛大逆，罪不容誅，卿可明正其罪，以彰法律，庶使臣下不敢傚尤而亂朝廷。」冏曰：「倫罪應賜死，陛下宜下詔，送金屑苦酒，令其自荊」於是，惠帝使王催持詔，以金屑苦酒來金塘，賜倫自死。催既奉命持詔來至金墉，入宮見司馬倫曰：「臣奉聖旨持金屑苦酒，請殿下自裁。聖旨緊急，望賜早決，與臣回奏，休累小臣責限不便。」倫大哭曰：「孫秀誤我！孫秀誤我！」連道數聲，執著金屑苦酒在手，徘徊再四，流淚滿面，只得一飲而荊以巾覆面，猶曰：「孫秀誤我！」言訖而死。王催方始馳還京都回旨。詩曰：
　　趙王司馬倫，奸邪素平庸。
　　有謀誅賈後，無義篡晉君。
　　不慕周公德，專憑孫秀凶。
　　今日金墉死，徒恨嬖人終。

第四十二回　司馬穎起兵討齊王
　　卻說齊王司馬冏既得志，選舉不公，任用嬖佞，忠諫者遠，直諫者誅，仗義之功反成罪釁。因是中外失望，士不傾心。時齊王冏初征顧榮為大司馬主簿，辟張翰為大司馬東曹掾，二人皆應命而至。
　　史說顧榮，字彥先，吳國人也。因就職，見齊王冏擅權驕恣，恐失職禍延及己，於是終日酣醉，不綜府事。因上言諫齊王司馬冏曰：「臣忝在治下，不敢不告。臣聞古人有言曰：『謙受益，滿招損』。又曰：『汝惟不矜，天下莫與汝爭能；汝惟不伐，天下莫與汝爭功。』今殿下舉動之間，驕恣不法，勢壓群下，此豈君子之盛節也？如以學業驕人歟？則仲尼曰：『如有周公之才之美，使驕且吝，其餘不足觀也已。』如以富貴者驕人歟？則子貢曰：『貧賤者驕人，且富貴者安敢驕人乎？』伏望殿下居廉有終，永保令譽，勿使馬援之笑子陽也。」又曰：「且勢有時而盡，勢盡則傾。如揚雄所謂『旦握兵權而為卿相，夕失勢則為匹夫』者。轉眼寵辱，反掌榮枯，豈不畏哉！惟殿下安分見機，平易自處，則鬼神亦將害盈而福廉矣。臣以此故不避斧鉞之誅，以獻逆耳之言也。」齊王怒而不納。
　　顧榮憂患，來造馮熊。友人馮熊聞榮朝夕飲酒，不理政事，乃見其至，以言諫曰：「茲蒙足下過愛，以獻藥語，切莫見怪。夫酒之為物，固可合歡，亦能喪性，故古人比之狂藥，非佳味也。古今以嗜酒致禍者，往往可鑒，此劉伶荷臿自隨，畢卓盜釀被縛，君子所以不取也。今足下湛於曲櫱，日夜銜杯，此非賢人君子之所好者。願足下察其善惡，自示勸懲，勤於聽事，休敗駿德也！」榮答曰：「子讀一卷儒書，知得千古遺事，豈不識酒之為禍敗德也？子知其一，不知其他。今齊王冏驕恣擅權，不久必敗，敗則吾在其府主事，誠恐城門失火，殃及池魚；楚國亡猿，禍延林木。是以放性酣醉，以消憂患耳。」熊曰：「既若此，吾有脫君之計，不必憂。」榮曰：「何計？」熊乃近於榮耳畔，言不數句，語未一時，只見顧榮曰：「妙矣！」
　　因語畢各散。
　　數日，馮熊因見齊王長史葛旟曰：「顧榮好酒不綜府事，王府大事固非酒客所能辦，君何不言之齊王，遷其外，以免誤政務？」旟曰：「吾正欲言，幸君先施。」因此，葛旟入府，以其事告與齊王冏，冏曰：「吾重其名，以故用之。今既如此，便遷之。」因是以顧榮改授中書侍郎，顧榮用馮熊之計，出為中書侍郎。在職廉能，不復飲酒。葛旟因見問曰：「君何前醉而後醒耶？」榮恐事覺，怕齊王疑詐以罪，又復更飲。因與州里楊彥明日：「吾為齊王主簿，恆慮禍及，見刃與繩，每欲自殺，但人不知耳。」
　　史說張翰，字季鷹，乃吳下人也。見齊王司馬冏專制驕奢，任用小人，故與同郡顧榮曰：「久必齊王自用，不納忠諫，為今禍敗，吾欲求去，故來造謁執事，旦日定行矣。」榮見其說，執翰手，愴然曰：「吾亦欲與子菜南山之菰，飲三江之水耳。」
　　言訖，因見秋風起，乃思吳中菰萊、蓴羹、鱸魚膾，歎曰：「人生貴得適志，何能羈官數千里以要名爵乎？」語畢，二人過數日相邀，命駕而歸。
　　卻說齊王司馬冏宴會群臣，議軍國之事。酒行三巡，董艾言於齊王曰：「侍中稽紹，善於絲竹，殿下可使其為一操，以助歡樂。」齊王冏促命左右進琴，命紹品操，稽紹推而不受。
　　冏曰：「今日為歡，何故若此？」紹進對曰：「明公匡復社稷，當軌物作則，垂之於後。紹雖粗鄙，忝備常伯，腰綬冠冕，鳴玉殿首，豈可操執絲竹，以為伶人之事？若釋公服，侍私宴，所不敢辭也。」由是齊王冏不敢強命其彈，只令大臣暢飲，至夜方散。
　　卻說李庠驍勇而得眾心，趙廞深忌之，欲殺而無罪。曾庠勸廞稱尊號，廞乘此以庫為大逆，命斬之，以其兄李特為督將。
　　特大怒，遂以其兵入攻，執趙廞而斬之。乃遣使詣洛陽上表，陳趙廞違詔殺耿膝之罪狀，特故誅之，請以另調吏守益州。
　　初，粱州刺史羅尚聞廞謀反，上表稱廞素非雄才，不須兵討，敗亡可待。以此朝廷不曾致討。廞被誅，朝廷以羅尚為益州刺史。詔去訖，羅尚即以家屬往任益州。李特使弟李驤以珍寶金銀迎羅尚，尚受之，以驤為騎督，使人請李特二人並郡守等會筵於成都。時廣漢太守辛冉入蜀，因說尚曰：「李特兄弟為盜賊，後必有異，宜因此會而斬之，不然後必為患。」尚先受其賂，故不從。

第四十三回　李特造反攻巴蜀
　　初，朝廷以兵符至秦雍，令其召還流民，又遣御史馮該督之。李特兄李輔等始至蜀，盲中國方亂，不可復還。李特然之，乃遣閻式詣羅尚，求權督流民延至秋。李特使式催尚羅，尚以其言白與馮該，許之。以璽書下益州，條列六郡流民與特總督。
　　而李特因討趙廞有功，該奏朝廷，欲加封賞。辛冉欲以為己功，不以實上，眾鹹怨之。
　　至是，冉等與李特兄弟構怨。當羅尚督流民七月初起行，而流民散處梁、益州間，為人傭力，聞郡州逼遣；人人愁怨。
　　且水潦方盛，年谷未登，無以為行資，特復求停至冬而行，辛冉以健為太守，李芯以為不可。冉性貪暴，欲殺流民首領，取其資貨。乃與李苾曰：「羅尚設關搜索，特為流民請留，流民皆感而待之，想率歸特。今不以行，久則有變，宜先討特。」
　　苾然之，乃曰：「可出榜召募能殺特兄弟者以重賞，必有人執來誅之。」於是辛冉榜，使人各處分掛。李特密知，使人私取以歸，與弟李驤改之為募六郡豪傑，如能得流民一首者，賞帛百匹。於是流民大懼，皆歸特，旬日間至二萬人。特復遣式去求羅尚申期，尚許之。式還謂特曰：「羅尚威刑不立，冉等各擁強兵，與我等不睦，必懷害我之心。一旦為變，非尚所能制，宜為自備。」特從之，與弟李驤以兵分二營，繕甲治兵，以待冉等至。
　　時冉聞李特分兵以備，乃與李苾率步騎二萬至夜來襲李特營。特放炮，發二營伏兵出擊之，冉、芯之軍死者甚眾。於是，流民推特行鎮北大將軍事，承製封拜，李流及兄弟李輔並弟李驤皆號將軍，攻冉於廣漢。
　　次日，辛冉以兵出城，大罵流賊焉敢謀反！李特大怒，罵曰：「吾盡忠於國，汝何無故加兵夜攻？」於是兩下各拍馬持刀掩殺，不十合，冉大敗而逃奔德陽城。李特引兵入據廣漢郡。
　　居數日，進兵攻成都，與蜀民約法三章，施捨賑貸，上下無滯，軍政肅然，蜀民大悅。
　　卻說辛冉與李苾大敗，來見羅尚曰：「使君以李特兄弟為心腹，今日如何？」尚曰：「特本無反意，因卿等促劫流民，催其為亂。事既成，宜火速攻討，一面使人求救於梁州及南蠻校尉。」冉曰：「然。」於是，羅尚自將兵圍郫水，作營連延七百里，與特相拒。
　　太安元年夏，河間王司馬顒聞流民李特兄弟為亂，即遣督護衛博前來討特。衛博以軍至梓潼，李特探知，使其子李蕩以兵五千來迎，兩軍皆遇於德陽。次日，兩下結陣交戰，李蕩出馬與衛博交鋒，未三合，博敗走，其眾悉降。李特乃自稱為大將軍、益州牧，招軍以攻羅尚。
　　卻說齊王司馬冏久欲專政，以惠帝子孫俱盡，大將軍穎有次立之勢。清河王司馬覃，武帝孫也，年方八歲。冏乃上表，請立為皇太子。惠帝從之。以齊王冏為太師，東海王越為司空，盡領中書監。
　　至八月，聞蜀李特謀反，復以張微為廣漢太守，令其起兵討特。張微既受詔，即以軍至德陽，抄小徑來攻李特大營。被李蕩聞知，以兵塞截中隘，張微兵不得出，盡被李兵上山以木石滾下，微兵皆死之；李特使李驤進兵攻成都之北，又使李流進兵攻成都之南，約會合兵共擊羅尚。時羅尚聞張微被陷，令辛冉率精兵二萬人前來攻李驤。時驤前驅已到成都之北，辛冉即以兵迎戰，與李驤交鋒，連戰十數合，勝負未分。正戰間，忽東南征塵起處，一彪人馬飛至。冉回頭視，旗上寫得分明，乃李流之兵，急欲以兵拒敵。前兵已至。驤見流兵到，大驅兵眾來戰。兩下夾攻，冉支駕不住，撥馬自逃，余兵盡被殺死，得遁還者什一二耳。因此驤、流攻成都。
　　時十二月，齊王冏驕奢擅權，起府第與西宮等，中外失望。
　　侍中稽紹上疏曰：
　　存不忘亡，《易》以善戒也。臣願陛下無忘金墉，大司馬無忘穎上，大將軍無忘黃橋，則禍亂之萌無由而兆矣。
　　惠帝勿能用。齊王耽於宴樂，不入朝見，坐拜百官，符敕三選舉不均，嬖寵用事。南陽處士鄭方上書諫曰：大王安不慮危，宴樂過度，一失也；宗室骨肉，互相疑貳，二失也；蠻夷不靜，不以為意，三失也；百姓困窮，不聞謀救，四失也；義兵有功，久未論賞，五失也。有此五失，若不早救，誠恐家國難保厥終矣！
　　齊王冏不能用之。孫惠亦上書曰：
　　天下有五難、四不可，明公皆居之。冒犯鋒刃，一難也。聚致英豪，二難也；與將士均勞苦，三難也；以弱勝強，四難也；興復皇業，五難也；大名不可久荷，大功不可久任，大權不可久執，大威不可久居。大王行其難而不以為難，處其不可而謂之可，惠竊所不安也。殿下宜思功成身退之道，委重二王，長揖歸藩，則太伯子臧不得專美於前矣。
　　齊王冏不能用，孫惠辭疾而去。醊謂曹攄曰：「孫惠勸吾委權還國，何如？」攄曰：「物議太甚。大王誠能居高慮危，褰裳去之，斯善之善者也。」冏不聽。王豹亦致牘於冏曰：河間、成都、新野三王以方剛之年，並興戎馬，處要害之地，而明公挾震主之威，獨據京都，專執大權，未見其福也。
　　請悉遣王侯歸國，依周、召之法，以成都王為北州伯，治鄴；王為南州伯，治宛，分河為界，各統王侯，以夾輔天子可也。
　　時長沙王義見豹上箋，因入謂冏曰：「小於離間骨肉，何不於銅錘下打殺之？」冏乃鞭殺之。豹將死，曰：「可懸吾頭大司馬門，見敵兵之攻齊也。」言訖而死。

第四十四回　長沙王攻殺齊王周
　　卻說河間王司馬顒，亦恨齊王司馬同久專大權，威勢震主，欲舉兵攻之，恐力不足。當長史李含說之曰：「成都王至親，有大功，推讓遠藩，甚得眾心。齊王越親而專政，朝廷側目。
　　今檄長沙王，使其討齊王，齊王必誅長沙王。吾因以為齊罪而討之，去齊立成都，除疏建親，以安社稷，大勳也。」顒曰：「然。」於是顒使人入朝，上表陳齊王冏罪惡，請長沙王義廢冏，以成都王穎輔政。使人去訖，遂舉兵，以李含、張方領兵趨洛陽。
　　十二月，表至京師，冏見大驚，忙會百官議之。尚書令王戎曰：「二王兵盛，不可擋也，若以王就第，委權崇讓，庶可求安。」言未畢，冏從事中郎葛旟怒曰：「漢魏以來，王侯就第，寧有得保妻子者耶？可斬之。」百官震悚。戎偽藥發墜廁，得免。時李含兵屯陰盤，張方兵屯新安，使人持河間王檄與長沙王義，義即遣董艾襲之。義自將左右百餘人馳入宮，閉諸門，奉迎天於，攻大司馬府。齊王冏亦恃府中左右兵眾出戰。是日，城內大戰，惠帝驚得面如土色。親幸東門，會集御前群臣，死者相枕藉。連戰三日。齊王冏與長沙王義交鋒，未經一合，大敗而逃，余皆潰散，冏被義執而斬之，揮兵入府，收其黨，並夷其三族，令李含、張方等以兵還長安。長沙王義奉天子還宮，自執朝政。然義雖在朝廷，事無鉅細，皆使人詣鄴咨成都王穎。

第四十五回　羅尚以兵討李特
　　二年春二月，成都李特以兵潛渡江擊羅尚，水上之軍皆散走，蜀中太守以小城降，李特入據之。惟取馬以供軍食，無侵掠百姓，赦境內，自號建初元年。蜀人見兩下交兵，恐兵入擾亂鄉村，鹹相聚為塢以保二境。因見李特殺馬為食及赦境，不干於民，諸塢皆送牛酒款待李特。特恐糧食不敷，分流民於諸塢就食。李流大驚，急入謂特曰：「諸塢新附，宜委其大姓子弟聚兵自守，以備不虞，何故散兵就食於塢耶？」特怒曰：「大事已定，但當安民，何為更加疑忌，使之離叛乎？」時朝廷已知李特佔去州郡，遣荊州刺史宗岱等率水軍三萬來救。羅尚軍勢稍盛。況諸塢聞尚軍益振，皆有二志。參軍任叡獻計於尚曰：「李特散眾就食諸塢，驕怠無備，此天亡之時也。宜遣人密約諸塢，刻期同發，內外擊之，破之必矣。」尚從之，使人說諸塢，諸塢大姓皆願應之。
　　羅尚至二月始發兵三萬來攻特營，李特急召諸塢。諸塢起兵反應羅尚，共擊李特，特兵大敗五十里。羅尚自引五千人馬出益州來迎敵軍，李特先自怯戰。又值初春，陰雲布合，雪花亂飛，軍馬皆冒風雪。羅尚驟馬提刀出陣，與李特打話。特曰：「汝何人，到此如何不降？」尚大怒，縱馬向前。李特挺槍采迎，兩騎相交。尚撥回馬斜刺便走，李特趕來，轉過山坡，尚回馬大喝一聲，舞刀直取李特。特早攔截不住，卻撥回馬走。
　　尚右手倒提寶刀，左手將套索把李特拖下鞍□馬上，擒回本陣。
　　兩軍吶喊，李特軍便走。尚軍趕上，奪得百十匹馬，其餘走脫。
　　尚叫休趕，綁縛特回益州，押在廳下。尚大怒，罵曰：「吾待汝不薄，命汝權督流民，汝何謀叛？今日被執，有何言說？」
　　特無言對。尚怒，命左右牽出斬之，傳首洛陽。
　　李流、李蕩、李雄收集餘眾，還保赤祖。李流自稱為益州牧，守東營，李蕩、李雄守北營。羅尚使督護何沖以兵二萬來攻南北二營。李流驅流民出戰，交馬只三合，李流之眾大敗而走，何沖乘勝以軍進抵成都。流入閉城自守，查點部下，李蕩中矛而死，雄等皆哭傷情，要與兄蕩報仇。時流雖是堅守，甚懼宗岱軍至，難以拒迎，心下欲主降尚，因與李雄等商議。李雄等迭諫休降，流勿聽。李雄乃誘流民曰：「今李益州欲降，若降，汝等何得全生？辛冉恨汝，必被坑之。不若火速從我盡力一戰，殺退羅尚等兵，可安性命。」流民踴躍答曰：「生死願從將軍之命。」於是，李雄即大呼流民各執兵出城，與何沖交鋒，大戰十餘合，遂殺退何沖諸軍，連追一百餘里方還。聞宗岱起兵，至半路而卒，其眾無主退還。李流甚慚，因謂李雄曰：「吾前日議降，今得汝殺退敵軍，甚是壯劍凡日後事，可與子謀。」由是，李流奇雄之才，凡軍事悉以任之。
　　流又說使李雄取鄆城。汶山太守以軍拒迎，被雄殺之。李流徙軍屯鄆城，蜀民皆保險結塢以防之。時南入寧州，東下荊州，先被李特劫掠，城邑皆空，野無煙火。李流之眾皆飢餓無食，惟涪陵千餘家，依青城山處士范長生據之，流不敢攻。平西參軍徐舉獻計羅尚曰：「某雖不才，望使君委以守汶山，邀結范長生，共討李流，不日可平。」羅不許。舉大怒，去降李流。流使舉去說長生以糧應接其軍，長生從之，因此李流之兵復振。

第四十六回　張昌攻殺新昌王
　　卻說新昌王司馬歆都督荊州，為政嚴急，失蠻夷心。因此，義陽蠻張昌聚黨五千人欲為亂。會荊州以調發武勇兵討李流，流民憚遠征，皆不欲行。詔書督逼。
　　卻說張昌初得石冰，以兵五千降，著其為前部來寇揚州。
　　刺史陳徽調兵出戰，皆敗走。於是陳徽引腹心數百逃遁，因是諸郡盡沒。江州、武陵、零陵、豫章、武昌等處州郡皆為張昌所破。昌更置牧守，皆賊盜小人，專以劫掠為務。劉弘大驚，急使陶侃等領軍三萬去擊張昌。侃引軍至竟陵，驅軍出戰。張昌以兵拒迎，兩下各自結陣。侃自將出陣前，大罵：「張昌逆夷，何敢謀反？」張昌大怒，舞刀便砍。佩以槍來迎，二人在陣斗至二十餘合。張昌氣力不加，勒馬便走。陶侃揮軍追殺，殺得張昌大敗，逃於下雋山。而其眾悉降陶侃，惟石冰尚據臨淮。
　　卻說陶侃自幼孤貧，為郡都郵。長沙太守方嗣見而異之，命其子與結交。後舉孝廉至洛陽，郎中令楊卓薦之於顧榮，侃由是知名。既克張昌，劉弘謂曰：「吾昔為羊公參軍，謂吾後當居其處，今觀卿必繼於老夫矣。」時荊州守宰多缺，弘請補選，朝廷詔許之。弘敘功銓德，隨才授任，人皆服其公。當上表以皮初為襄陽太守，朝廷議以初望淺，更用弘婿夏侯陟補。
　　弘下教曰：「凡治一國，宜以一國為心，必若姻親然後可用，則荊州十郡，安得有十女婿然後為政哉！」乃復表「姻親舊制，不得相濫，皮初之勳，宜先酬之。」朝廷詔聽之。於是，勸課農桑，寬刑省賦，公私給之，百姓愛悅。

第四十七回　桓穆北魏並諸國
　　卻說北魏神元皇帝自太子沙漠汗死後，寵愛諸子，思念沙漠汗成疾，是年崩，享國共五十八年，壽一百零四歲。神元既崩，諸部大人乃立文帝少子弗政為帝。帝刑政寬簡，百姓懷服，在位一年而崩。諸部大人又立神元帝少子祿官為昭帝。祿官既承大位，選日朝會諸部大人。時諸部大人畢至，俱各拜起立兩邊。昭帝與諸部大人議曰：「我欲分國為三部，一居上谷北、濡源西，東接宇文部，我自統之；一居代郡之參合坡北，使文帝長子猗篪統之；一居定襄之盛樂城，使文帝少子猗盧統之，其議如何？」諸部大人曰：「大王所為，無可無不可也。」於是，昭帝即降詔，封猗篪為桓帝，封猗盧為穆帝，各授以兵五萬人，命其統領諸部大人往二處去訖。
　　其時先是神元與晉和好，並不動刀兵。卻說穆帝猗盧引所部軍馬出并州，遷雜胡去北，自徙都雲中、五原、朔方城，其地乃是匈奴烏桓國王所統，被穆帝引眾霸居之。匈奴主烏桓國王聞知，乃引所部大兵十萬前來爭奪。穆帝猗盧亦領軍五萬出迎。烏桓國王兵分兩路掩至，猗盧身先出陣，來殺匈奴之兵。
　　諸部大人見穆帝當先向前，眾領軍盡力擊之，烏桓國王兵大敗，諸部連追一百餘里。烏桓國王勢孤力寡，引殘兵走還國。猗盧追趕至杏城之北八十里，迄長城與晉分界而回，招兵買馬，積草聚糧不提。
　　卻說桓帝猗篪引所部五萬人馬渡漠北，占西路為都，分軍守把險隘。其地乃是烏戈國王所統。烏戈國王聞知猗篪佔其西地，心中大怒，乃引所部人馬及兵十萬前來攻討。猗篪王大驚，遂喚魯供、餘光先帶一萬人馬守西關，臨行囑供、光曰：「如十日內失之關隘，必斬你二人；十日外失了關，不干你二人事。我親率大軍隨後便至也。」二人領了將令，是夜便行。魯仁進曰：「兄弟魯供性躁，恐誤大事，某當代往。」猗篪王曰：「你與我押送糧草，隨後接應。」
　　卻說魯供、餘光到關上，堅守關隘，只不出戰。烏戈國王選軍人能言快語者來關下大罵猗篪王，毀辱太甚。魯供大怒，要提兵下關廝殺。餘光諫曰：「此時烏戈國王見我兵不出，故來相激，將軍不可出戰，待主公大隊軍馬來時，自有主意。」
　　因此止祝烏戈國使軍人日夜輪流數番來罵，魯供大怒，只要廝殺，被餘光苦苦哀告所阻。當時已過九日了，魯供在關上看時，烏戈軍都下了馬，坐在關前草地上罵。魯供見了，即備馬點起五千兵馬，開關殺將下來。餘光聞知，恐供有失，領兵隨後接應。烏戈軍棄馬拋戈而走。魯供得勝，領軍趕去，餘光驟馬來趕，請供速回。烏戈大軍殺來，魯供抵擋不住，折軍大半，殺出重圍。魯供、餘光急往關上奔時，山背後兩軍截住，左是烏戈王，右是西水王。魯供等見腹背受敵，不能復關，乃棄關引眾而走。烏戈王等引兵隨後追趕。
　　其時桓帝猗篪，招集各處軍馬已齊，次日起行。魯仁為前鋒，軍行之際，正遇魯供、餘光敗回。魯仁方知失了西關，乃下住營寨，與餘光、魯供接著。過了一日，猗篪王大軍方到，供、光前去請罪。猗篪令紮下營寨，喚魯供、餘光問曰：「與你十日限，緣何九日失了關隘？」供曰：「烏戈軍無般不罵，某等因見彼軍懈怠，乘勝趕去，不想中賊機彀。」猗篪曰：「魯供年幼躁暴，餘光你須曉事。」光曰：「我累諫不聽，當日光在關東點視糧草，將及知道，小將軍已自下關去了。光恐有失，因此亦引兵接應。」猗篪大怒，喝斬魯供。一班兒諸將皆跪下告饒，猗篪方曰：「權且記罪，後有功可贖，如無功必誅。」因是魯供伏罪而退。猗篪次日傳令，進兵直叩西關。魯仁曰：「可先下定寨柵，然後打關未遲。」猗篪方始教軍砍伐樹木，立起排柵，分作三寨。左寨魯仁，右寨夏淵，中寨自領。
　　次日，西軍哨馬直到寨前，猗篪並三寨大小將校起追西軍哨馬，未上十數里，西軍全隊亦到，兩邊各自佈陣。猗篪自出，立於門旗下，看西兵人人勇猛，個個英雄，各執長槍，排列陣腳。門旗開處，中間湧出一員大將，紅袍銀鎧，白馬大刀，生得目如傅漆，唇若塗朱，腰細膀闊，聲雄力猛，乃即烏戈國王。
　　上首乃西水國王，下首乃代山國王。見猗篪在陣前，高聲大叫曰：「汝何故侵犯我之國王！此仇必與汝賊勢不兩立。」言訖，三人各舞大刀，殺過陣來。猗篪欲出迎敵，背後王示出曰：「割雞焉用牛刀，大王請看小將出陣。」王示拍馬挺槍出迎，與烏戈國王兩騎交鋒。戰不數合，示兵大敗。魯仁等殺出助戰，皆敵不住，被西軍混殺，卻得魯供引一軍死拒定寨柵，西軍方退。
　　猗篪傳令固守，亂動者斬。諸將告曰：「西兵甚是強壯，盡使長槍。若非選擇前鋒以迎之，則難擋也。猗篪曰：「戰與不戰皆在於我，雖有長槍，安能便刺汝等也？諸將皆堅壁觀之，賊自退矣。」諸將退而言曰：「主人自來征戰勇敢當先，如今一敗烏戈，何如此弱也？」因是各不知其主意。次早，細作報來，西關昨日又添十七個國王，來合兵七萬相助烏戈，乃是羌胡部落人也。猗篪大喜。至日脯時，細作又報入中軍來，說烏戈又添十三個國王，共合兵六萬相助。猗篪在帳大笑，置酒作賀。諸將問曰：「烏戈添兵，大王歡喜，何也？」猗篪曰：「待吾破了卻對汝說。」諸將皆暗笑之，自此相持三個月餘。
　　忽一日，猗篪集諸部將佐至帳下，謂魯仁曰：「今烏戈盛兵皆在西關上，此去西隴必無準備，是賊之無謀也。卿等領二萬人從北徑度嶺西，直入隴中截之，吾自領部佐穿西關左路，燒其糧草。夏淵引五萬大軍打關搦戰，待其出戰，卻舉火為號，三下進兵，可破西軍矣。」計議已定，諸將各依計而行。是夜，魯仁、魯供以兵二萬渡嶺西去了，猗篪自領兵亦穿關左，去燒糧屯。次日，夏淵以兵五萬殺上西關。烏戈王與西水王、代山王見軍至，各點起大兵出戰。未及交鋒，夏淵便走。烏戈國王率諸國王驅兵追趕，未上十里之程，追兵傳報猗篪引軍抄左路上關，放火燒了糧蓄。烏戈大驚，正欲回兵，又報道稱說魯仁兄弟陰入西隴，截我兵歸路。烏戈慌亂，急引諸王殺還關上。將及至關，已被猗篪橫攔截住相殺，烏戈王傳令，教休要戀戰，退復西隴。於是，諸國王各盡力衝過西關，猗篪與夏淵合兵後追，烏戈王大兵穿至西隴，被魯仁以軍敵住，不能前進。烏戈國王乃自引本部兵穿陰谷而逃，走還本國。西水十餘國見烏戈王走了，急欲奔逃，已被截住歸路。欲戰時主兵甚銳，無奈只得倒戈卸甲，自縛伏道請降。猗篪一見，教釋其縛，帶還大寨。
　　猗篪置酒款待三十餘國諸王，皆以善言撫慰其心，令其各還本國，去訖。
　　諸將問曰：「前日烏戈王得勝，日日添兵，羌部齊集而來三十國，諸將膽顫心驚，大王反加歡喜，置酒作賀，此意何也？」猗篪王曰：「前日烏戈添兵，兵無紀律，兵多心必不一。吾用火攻焚其糧草，食絕無依，眾心必亂也。且三十餘國若一一從頭去征，非十年安可服也？今全集在此，一計破之，功成一旦，吾故喜也。」於是諸將曰：「大王天資高遠，智量宏深，我等不及也。」猗篪王曰：「非吾一人之力，皆賴卿等之力也。」言訖，傳令班師還國。猗篪王人物生得英傑魁梧，戰馬不能勝其坐，乘車駕大牛而行。

第四十八回　二王起兵攻長沙
　　九月，卻說河間王顒初用李含計，欲俟齊王醊殺長沙王，因而討之，遂廢帝，立成都王穎，以己為相。既而不如所謀，心甚不樂。穎亦恃功驕恣奢侈，百度廢弛。嫌義在內，不得逞其欲，欲與顒共攻義。盧志諫曰：「明公委權辭寵，時望美矣。今且屯兵關外，公服入朝，此霸王之事也。」穎不聽。參軍邵續諫曰：「人有兄弟如左右手。今明公欲當天下之大敵，而先廢一手，可乎？」穎亦不聽。使人會河間王顒，一同上表，道長沙王義論功不平，與僕射羊玄之、將軍皇甫商專擅朝政，請遣義還國及誅玄之等，如不從，即舉兵。使人以書來見顒，顒大喜曰：「吾久欲為此矣，恨力不加。」即回書與穎，共上表後各起兵，使人去訖。於是二王同遣人上表於朝，惠帝覽之，大怒，即頒詔與使回曰：「穎、顒敢舉兵向闕，吾當親率六軍以討之。」因是以長沙王義為太尉，都督中外諸軍事，令其點軍預防守城。
　　卻說使人回以手詔示顒，顒大怒，以張方為都督，將精兵七萬人東趨洛陽。穎引軍屯朝歌，以陸機為前鋒都督，令粹、牽秀、石超等軍二十餘萬向洛陽。機以羈旅事穎，一旦居諸將之右，粹等心皆不服。孫惠勸機讓都督於粹，機曰：「彼將謂機首鼠兩端，所以速禍也。」因此不聽。惠帝聞二王兵至，即召長沙王義督六軍，帝自親征，軍至十三萬。義使皇甫商將一萬軍拒張方，兩軍會於宜陽。
　　時皇甫商出陣，與張方交戰十數合，商不能敵方，因此大敗而走。惠帝得衛兵保走於荒山，羊玄之憂懼而卒。帝無食，投一莊安下。其莊上一太公出接入內，以酒食款待，又以糧給軍餉。惠帝問其姓名，太公道：「臣姓緱，祖居在此。年已六十餘，無嗣，止生一女。年紀十八，能通十八般武藝，未曾許配他人。」帝悅之，命女見。緱公即喚女兒出來，山呼拜訖，帝命平身。緱氏曰：「陛下在上，臣妾不敢。」帝見緱氏生得姿容妍嫩，因與緱公曰：「朕自才人謝氏被賈後害後，未曾選聘。朕欲以汝女為才人，卿意雲何？」緱公曰：「恐不堪幸。」
　　帝曰：「朕意已悅，卿勿容辭。」於是緱公命女兒與帝侍寢，因留帝在莊歇數日。
　　時牽秀聞知帝在緱莊，乃引兵五千，前來圍住莊院。帝大驚，緱氏曰：「陛下勿懼，臣妾自能退兵。」帝稍心安。緱氏披掛執槍，帶莊客五百人，各執兵器出戰。牽秀以兵排開，與緱氏交鋒，軍器並舉，大戰二十餘合。緱氏容顏不變，氣力愈強。牽秀恰好遮攔得住，不能取勝。二人又戰數合，牽秀氣力不加，撥開軍器，勒轉馬頭，望本陣便走。緱氏驅莊客一擊，殺得秀兵大敗而逃。
　　卻說張方既殺敗皇甫商，引兵殺入京城，縱兵大掠，城內百姓死者萬計。長沙王義自宜陽戰敗，不知帝之下落，使人探知在緱家莊，遂引軍尋至莊上。君臣相見，俱各流涕。義請帝還京，惠帝與緱氏一同回。至建春門，會司馬穎遣將軍傅鹹助陸機攻城，正遇帝軍回京，鹹以兵攔住歸路。長沙王義急使司馬王瑚以五千精兵出突，鹹舉刀拍馬直取王瑚。王瑚持戟來迎，兩馬相交，兵器並舉，刀來戟撥，戟去刀攔。二人約戰十合，鹹被王瑚一戟刺於馬下，眾軍踴突向前，將鹹斬之。長沙王義謂瑚曰：「兵貴神速，汝即以此得勝之兵去攻機，吾保聖上回宮。」瑚然之，大喊一聲，乘勝殺入大營，引五千軍來攻機營。
　　機令堅壁，妄動者斬。超不聽，以兵出迎，與王瑚戰，被殺之。
　　機措手不及，被王瑚以精兵一衝一突，攻入大營。機兵莫能抵敵，大敗而生。赴七里澗，被瑚軍趕上，又殺一陣，死者積草，澗水為之不流。
　　初，宦人孟玖有寵於司馬穎，盂玖自恃於穎，欲用其父為邯鄲令，陸機固執不許，曰：「此縣公府掾資，豈有黃門父居之耶？」玖深恨之。玖弟超是機小督，未戰，縱兵大掠，機錄其主者欲斬之。超將鐵騎軍入，麾而奪之，顧謂機曰：「貉奴能作督不？」機司馬孫拯勸機殺之，機不能用。及王瑚來攻，超不受節度，輕兵獨戰，敗死於陣。及此盂玖疑超被機殺之，因譖於司馬穎曰：「陸機有二心於長沙王，宜早為之。」穎未信。牽秀、王粹等素餡事於玖，相與證之機懷二意。穎於是大怒，使秀將兵收機。
　　卻說陸機聞牽秀至，釋戎衣，著白袷，與秀相見。為箋辭穎而歎曰：「華亭鶴唳可復聞乎？」牽秀遂殺之。穎令收陸雲及孫拯下獄，記室王統、察克等流涕固請，穎惻然有宥雲之色。
　　玖扶穎入內，催令殺之，夷其三族。又使獄吏究拷孫拯招二陸二心之謀。獄吏掠孫拯數百，兩踝骨見，終言機冤屈。吏知拯義烈，謂曰：「二陸之枉，誰不知之？君何不愛身乎！」拯仰天歎曰：「陸君兄弟，世之奇才，吾蒙知愛，今既不能救其死，復忍從而誣之乎！」獄吏對玖言孫拯不肯招認二陸貳心之謀，玖等令獄吏詐為拯招之辭進穎，亦夷三族。拯門人費慈宰竟詣獄，明拯冤屈。拯譬遣之曰：「吾義不負二陸，死自吾分，卿何為爾耶？」慈宰曰：「君既不負二陸，僕又安可負君？」固言拯冤。玖怒，亦同殺之。天下人人皆為含冤。
　　十二月，長沙王義奉帝以大軍過張方營時，方見帝乘輿而至，乃退其城，不敢交鋒。方大敗，退五十餘里。眾懼，欲夜遁、方急謂眾曰：「勝負乃兵家之常事，今雖一敗，不足為慮。況善用兵者因敗為成，今我更前作壘，出其不意，此奇策也。」
　　於是，乃夜以兵漸進逼洛城七里，築壘數重，外引廩谷以足軍食而守之。意待城內糧盡，入攻之，必克洛陽也。
　　義既得勝，以為方不足憂，及聞方壘成，遣軍攻之不利。
　　司馬穎之兵進逼京師，公私窮踧，米一石值萬錢。詔命所行，一城而已。猶豫之際，驃騎主簿祖逖言計於義曰：「臣有一計，可退方兵。」義曰：「何計？」祖逖曰：「雍州刺史劉沈忠義果毅，其兵力足制河間，宜啟聖上，命沈舉兵攻司馬顒。顒窘急，必召張方以自救，此乃孫子圍魏救趙之良策也。」義從之，即以其計奏惠帝，使人持詔令劉沈發兵，去攻河間。劉沈奉詔，合七郡之眾二萬餘人，趨攻長安。
　　十二月，卻說議郎周圯等起兵江東，欲討石冰，未有主將，乃推前吳興太守顧秘為揚州都督，傳檄州郡，命殺石冰。所署將吏前侍御史賀循、廬江內史華覃，及彤陽尹葛洪、甘卓皆起兵以應顧秘，兵勢大振，來攻冰。冰大驚，乃使部將黃仁以兵二萬五千拒戰。與周圯交鋒，未三合被圯斬於馬下，余兵潰走。
　　圯以兵長進。石冰聞得黃仁被斬，乃退兵趨攻壽春。征東將軍劉准聞知冰至，大懼，不知所為。廣陵度支陳敏統眾在壽春，謂准曰：「此等小人皆不樂遠戌，因朝廷逼迫成賊，為群烏合之眾，其勢易離，將軍何必憂慮，請為公破之。」准大悅，曰：「如卿所言，賊無難制，更調五千人益卿為先鋒，去拒討之。」於是，益領軍五千人出拒石冰。
　　閏十二月，李流得疾危篤，聚諸將於府中，垂涕言曰：「吾恐不久於人世。前軍李雄英武，殆天所相，可共受事，汝等宜善事之。」言訖而卒。諸將營葬，遵其遺命奉李雄為主，領益州牧。李雄以其眾入據鄴城，屯數日，引眾攻成都。羅尚聞知，即領兵出城結陣，親與李雄對壘，兩下對住陣腳。羅尚拍馬向前，大罵曰：「流賊，朝廷有何負汝，無故大逆！」李雄亦罵：「吾父遭汝所害，誓不與你同天地，共日月！」言訖，驅兵交戰，不三合，羅尚大敗，即走入城。恐寡不敵眾，乃與陳堅商議，領家屬百餘人走回許都。李雄領眾入據成都。
　　卻說羅尚被李雄殺敗，逃至江陽，遣使上表，奏失益州之事。惠帝頒詔，令羅尚權統巴東、巴郡、涪陵三郡，以供軍賦。
　　尚雖得三郡，糧草不給，遣別駕李興詣荊州劉弘借糧。弘以三萬斛給之，尚賴此以存。李興見劉弘兵盛糧多，乃言於弘曰：「興雖不才，願留為帳下一參軍，使君肯容乎？』』弘奪其手版而遣曰：「羅公孤軍狼狽，無人戮力討賊，安敢奪卿？火速回去！」於是，李興滿面羞慚而回，去訖。
　　卻說流民在荊州者十餘萬戶，羈旅貧乏，各為盜賊。弘大給其田，與之耕種。擢其賢才，隨資敘用，流民遂安，不為盜矣。
　　卻說幽州都督王浚，即王沈之子也。浚以天下方亂，欲結援夷狄，乃以一女妻務勿塵，一女妻宇文素怒延，又表以遼西郡封務勿塵，朝廷許之。於是王浚與夷狄樹黨而立，以觀天下。

第四十九回　張方炙殺長沙王
　　永興元年，是歲僭國二，卻說長沙王屢破穎兵而未嘗虧奉惠帝之禮，雖城中糧食日窘，士卒無有離心。張方以為洛陽未可克，欲引兵還長安，其如東海王越因妒忌長沙王執政，陰欲殺義。奈力不及，見成都、河間二王兵馬圍城，欲為內應殺義。
　　聞張方欲退兵，慮事不濟，潛謂殿中諸將士議曰：「今成都、河間二王各以強兵外攻，非為聖上，乃恨長沙王義為政不均，故來討之。況城中裡無糧草，外無救兵，不久皆為擒矣。何不今夜卿等護我收長沙王義，則二王之兵不戰而自退矣，可保國家無危。」諸將聞言從之，於是暫退。
　　至初更，俱集於帳下，悄地入營，將長沙王執之。次早入朝，奏曰：「今成都、河間二王謀反，皆為長沙王之故，起兵至關，目今糧草日盡，救兵無望，臣等請廢長沙王義為庶人，二王始肯退兵，不然社稷將危。望陛下火速降詔，以安眾心。」
　　帝曰：「義忠於寡人，不有過舛，豈可廢之？」越與將士皆奏曰：「長沙雖無罪，寧可廢一人以安社稷，不可因一人以害蒼生。」帝被越並諸將士所逼，不得已下詔，免長沙王義官，令其徙居金墉城。改年永康，大赦滿城百姓，命開城門放成都王穎入城。
　　時諸將士既開城門，見外兵不盛，心甚悔之，欲更謀劫長沙王為將以拒司馬穎。越聞此消息大懼，連忙遣心腹人密告知張方，使其將長沙王義謀殺之。方得此意，即令軍士攻入金墉，將義縛至軍前，張方命左右斬之。義曰：「吾無罪。況乃金枝玉葉，誰敢殺我？」方大怒，命左右將義綁於柱上，四圍以火炙殺之。方之軍士見之，亦為之流涕。司馬穎既入京師，朝見惠帝，自為丞相，以東海王越為尚書令，乃以穎眾復還鎮於鄴城，遣石超率兵屯十二城門。殿中宿衛將士凡為穎所忌者，皆令殺之，悉代去宿衛之兵，以布其腹心。

第五十回　劉沈死節於長安
　　卻說司馬顒屯兵於鄭邑，為東軍聲援，忽聞劉沈兵起，急退入長安，乃使人召張方回軍。方聞知，掠洛中官私奴婢萬餘人而回。沈軍已渡渭水，顒急領兵出城與沈交戰二十餘合，顒兵大敗，走入長安。沈使衛博、皇甫澹以精兵五千漏夜追襲，顒兵大半入城。衛博等混戰已入城門，後軍未至，顒將張輔見其後軍未至，急令閉城門，四下湧戰。衛博、皇甫澹獨力難敵，措手不及，被張輔所殺。乃領得勝之兵出城，正遇沈軍來，輔勇為身先，沈軍望後便退，被輔麾兵一擊，殺得沈軍十去其七，各自潰散。劉沈猶自死戰，與張輔交鋒三十餘合，寡不敵眾，被輔獲之，餘眾各自逃散。
　　卻說劉沈被輔所獲，押至司馬顒帳前。顒欲招其降，劉沈謂顒曰：「知己之惠輕，君臣之誼重。沈不可違天子之詔，量強弱以苟全，投袂之日期之必死；菹醢之戮，其甘如薺。」顒大怒，命左右斬之。新平太守張光數為沈獲計攻顒，顒使人執至，詰之曰：「汝與劉沈設計攻我，今日何如？」光曰：「雍州不用鄙計，故令大王得有今日。」顒壯之，乃表為右司馬。
　　不說張光歸順於顒，且說成都王穎使張方以兵廢皇后羊氏並太子司馬覃於光城，因此朝野失望，民心騷動。
　　卻說廣陵度支陳敏及周圯以兵來攻石冰，兵至建康，冰猶未降，以軍拒戰。當日陳敏出馬，與石冰相殺，二人戰未十合，東北周圯一彪人馬搶風殺來，正欲分兵，西南一路賀循一彪人馬先至軍前。冰措手不及，被陳敏衝突入陣斬之，餘眾盡伏地而降。於是揚、徐二州平靜，周圯、賀循等皆散眾還家，不言功賞，朝廷以陳敏為謹陵相。

第五十一回　成都王獨執權政
　　卻說司馬顒使人上表推司馬穎為皇太弟，而己為太宰，領雍州牧，惠帝下詔從之。秋七月，司馬穎既為皇太弟，僭侈日甚，嬖小人用事，大失眾望。東海王司馬越怒之，因謂右衛將軍陳肜曰：「今成都王穎廢皇后、太子，自為太弟，後必有廢立之心，若不討之，其謀必成矣。卿可助我一臂之力，殺此跋扈。」肜曰：「殿下肯主張，臣願效力。」於是，司馬越與陳肜勒軍入雲龍門，奏惠帝以詔三公百僚，戒嚴討穎。穎與石超聞知，奔走還鄴去訖。越乃復皇后羊氏、太子司馬覃監國，請帝自上鸞駕，詔集百官，皆戎裝以六軍起行。時稽紹隨駕欲行，侍中秦准謂紹曰：「今往安危不測，卿有佳馬乎？」紹正色曰：「臣子扈從乘輿，死生以之，要佳馬何為？」言訖即行。

第五十二回　東海王奉駕討穎
　　時東海王越遣人檄召四方之兵，北至安陽，眾至十餘萬人。
　　軍未至，司馬穎聞知甚憂，急會群僚問計。東安王司馬繇曰：「天子親征，宜釋甲縞素，出迎請罪。」穎不從，乃使石超率兵五萬出城拒戰。陳肜弟陳昭在穎部下，聞帝親征，其兄為將，乃私自逃回，歸降東海王越。因問鄴中虛實，言鄴中軍聞聖上親征，俱各離散。由是東海王越不甚設備，以為穎可必擒。大軍至湯陰縣，忽然石超五萬兵掩至，越等措手不及，急令點軍，超兵已馳突入中軍，矢石如雨，眾軍潰散，越亦逃竄，越軍大敗。惠帝頰中三矢，百官侍御皆散，惟稽紹朝服登輦，以身衛帝。軍人引紹欲殺，帝曰：「此忠臣也，卿等勿殺。」眾兵對曰：「奉太弟令，惟不犯陛下一人耳，餘者不留！」遂殺之。
　　紹血濺帝衣服，帝亦墜於草中。眾亂爭扶，亡失六顆玉璽，急詔跟尋，無存。於是，石超奉帝車駕幸其營。帝飢餓甚，求食於下。超進米，左右進秋桃。
　　時穎聞超得勝，殺敗東海王越，乃自領眾僚佐迎帝入鄴城，以酒食拜奉，改號建武元年。左右侍臣見帝龍服有血，請脫浣之。帝流涕曰：「此忠臣稽侍中之血也，勿得浣也。」穎既敗越，執天子在鄴，不與還宮。陳肜上宮，乃集殘兵回，奉太子覃守洛陽。越自以殘軍還東海。孫惠謂越曰：「殿下今雖大敗，尚可復振。」越曰：「用何計？」惠曰：「宜邀結藩鎮，同獎王室，候再共舉，可保無危。」越從之，以惠為參軍記室。

第五十三回　王浚起兵討司馬穎
　　卻說東海王越用孫惠計，遣人結連幽州都督王浚及荊州刺史及其弟東贏公司馬騰等，各起兵討穎。二人得越檄，俱各募兵候應。先是齊王冏、成都王穎、河間王顒募兵共討趙王倫時，王浚擁眾挾兩端，所部士民不得赴三王召募，顒深恨之，欲圖害不克。至是又詐稱詔征浚入鄴，來害之。浚已料知，乃遂遣人會鮮卑段務勿塵、烏桓、羯末及荊州刺史東贏公騰同起兵二十餘萬，前來討穎。
　　卻說穎在鄴，人報王浚結連烏桓國王及鮮卑段務等起大軍前來攻鄴都，可作急拒敵。穎急聚文武議事，時王戎上言曰：「烏桓、鮮卑不可輕敵，只宜求和？」穎問眾謀士曰：「戰和二者孰利？」石超曰：「浚等無用之輩耳，何必求和！」戎曰：「將軍錯矣。吾觀王浚任用賢才，更兼士廣兵強。田、許乃智謀之士也，為之謀主；沈、逢以為忠臣也，任其軍事；貢良、宋丑勇冠三軍，何以為無用之人也？」石超笑曰：「公知其一，未知其二。浚兵中，立法不整。田堅剛而犯上，田許貪而不治，沈已專而無謀，逢紀果而無用，其勢不相容，必生內變。貢良、宋丑匹夫之勇，一戰而可擒矣。其餘碌碌等輩，縱有數百，何足道哉！是以知王浚無用矣。」戎默然。穎曰：「皆不出石君之所料耳。」喚前後兩軍官聽令，差前將軍劉代、後將軍田忠領兵五萬，打吾旗號出北路防王浚。當吩咐田忠不可輕進，吾自引十萬大軍出城拒敵，待我殺退，方勒兵來破王浚。」劉代、田忠領兵去了。
　　卻說穎領兵離都，兩軍隔八十里，各深溝高壘以守之。次日，穎遣石超領兵五萬去擊王浚，超得令領眾即行。
　　八月，穎恨東安王司馬繇前令其迎帝請罪之言，乃命人執繇斬之。繇兄子琅邪王司馬睿沉敏有度量，現為左將軍，與東海參軍王導善。導識量清遠，以朝廷多故，每勸睿之國。及繇被殺，時睿從帝在鄴，恐禍及己，自將逃歸。穎先敕關津，但有貴宦過者，無得放出。睿私逃至河陽，為津吏所獲。從者宋典自後來，以鞭佯拂睿而笑曰：「令長官禁庶人，汝亦被拘耶？」吏被詐以為果是庶民，聽其去之。於是睿與宋典以計瞞守吏，得至洛陽，迎太妃夏侯氏歸國，去訖。張方勒兵復入京城，廢皇后羊氏並皇太子覃而自守之。
　　卻說惠帝在鄴城以公府為宮室，一日，穎聞五部寇邊，即入內伏地奏曰：「今朔方匈奴之外五部數十餘國，不服王化，屢屢擄掠邊境，殺害軍民。今有劉淵者，乃匈奴冒頓之後，漢朝之甥兒，為冠軍將軍。有次子劉聰，驍勇絕人，博涉經史，又善屬文，能彎二百斤弓，文武皆通，現為精弩將軍。此父子二人有萬夫不當之勇，可封他為左賢王，令其總攝諸部，則五部不敢再犯矣。望陛下聖鑒。」帝從之。當群臣議曰：「不可！彼夷狄之人，人面獸心，見利則棄君親，臨財則忘仁義。投之遐遠，猶懼外侵，處於封畿，窺我中隙。昔幽後不綱，胡塵暗於戲水；襄王失御，戎馬生於關洛。至於示強弱，少兵權，體興衰，知利害，於我中華未可量也。況元海乃人傑，必致青雲之上；聰以殊才，不居庸劣之下。今委之以兵，令之歸國，有若策馬鴻騫，乘機豹變，非為我用，乃為我患也。以臣等鄙見，實為不可。」司馬穎曰：「日今東贏公騰二子為亂，況且朝廷兵衰將老，若不重用此人去敵，誰人能討二子耶？」惠帝曰：「卿宜從便而行，不必再議，既如此，即以劉淵為左賢王，令其統領諸部。」言訖，穎謝恩，即宣劉淵至，封為左賢王。
　　淵即謝恩出朝。群臣曰：「亂天下者此人也！」珠簾放下，文武退班。

第五十四回　匈奴元海稱漢王
　　史說前趙先號漢王。劉淵，字元海，乃匈奴人。名犯高祖廟諱，故稱其字焉。初，漢高祖以宗女為公主，以妻冒頓，約為兄弟，故其孫子遂冒姓劉。元海父名約，為左賢王，然皆家於晉陽、汾澗之濱。妻呼延氏，無嗣，乃備牲酒至龍門祈子。
　　囑訖，俄而有一大魚，頭有二角，軒鬐朱須，躍鱗浮至祭所，久之乃去。巫覡皆異之，賀曰：「此乃嘉祥，必生貴子。」及回，是夜夢其所見之魚化為一人，左手把一物，大如半雞子，光亮非常，授與呼延氏曰：「此是日精，服之生貴子。」呼延氏服之，寢而告劉約。約曰：「此乃吉征也。」果有孕，十三月生元海，左手文有其名，遂以名焉。幼好學，尤好《左傳》、《孫吳兵法》，略皆誦之，《史》、《漢》諸子無不綜覽。嘗謂同門生曰：「吾輩觀書傳，嘗鄙隋陸無武，絳灌無文。道由人弘，一物之不知者，固君子之所恥也。」於是遂學武事，妙絕於眾。猿臂善射，膂力過人，儀偉，人皆敬之。
　　淵既為左賢王，聚集宗室飲宴。當從祖劉宣指劉淵謂眾族人曰：「自漢亡以來，我單于徒有虛號，無復尺土。自余王侯，降生編戶。今吾眾雖衰，猶不減二萬，奈何斂手受殺，奄過百年？今左賢王英武超世，天苟不欲興匈奴，必不虛生此人也。今司馬氏骨肉相殘，四海鼎沸，復呼韓邪之業，此其時也。」
　　眾昆侄曰：「謹聽約束。」於是劉宣乃相與謀，推劉淵為大單于。宣又曰：「今議已定，不能歸國，將若之何？」班部中轉出一人，姓胡名延攸，言如瓶瀉，口若懸河。言曰：「某願見皇太弟司馬穎，以三寸不爛之舌，說其令大王歸國如何？」宣曰：「得君高論，說得還鄉，大事濟矣。論將安出？」攸遂近宣附耳低言數句，宣大喜曰：「妙矣！」言訖，使攸來見皇太弟穎。穎正坐府堂，忽胡延攸至，言訖立在一邊。其時正值王浚、東贏公騰起兵攻穎，穎遣將拒戰，皆敗而還，延攸將此情由人說曰：「今聞王浚、東贏公騰二子在外為亂，屢次與戰不利。今左賢王祖在匈奴已故，今欲回國奔喪，命臣告知殿下，請為殿下還國，就說匈奴五部國王以兵來救國難，同討二子，則二豎之首可指日而懸國門也。不知殿下以為如何？」穎聞其說，大悅，乃諾攸曰：「就拜他左賢王為北單于，參丞相軍事，你可令他速去速回，不必面君，吾自奏知。」於是攸歸告劉淵。
　　淵次日辭穎，因說穎曰：「今二鎮跋扈，恐非宿衛及近郡士卒所能御也。臣請還國，說五部來救國難，可克二賊。」穎曰：「吾欲奉乘輿還洛陽，傳檄天下以逆順制之，何如？」淵曰：「殿下武皇帝之子，有大勳於王室，恩威遠著。王浚豎子，東贏疏屬，豈能與殿下爭衡耶？但殿下一廢鄴宮，示弱於人，洛陽不可得，雖至洛陽，威權不復在殿下也。勉撫士眾，靖以鎮之，淵為殿下以五部可討二人也。」穎大悅，乃拜淵為北單于，領丞相軍事。
　　因是淵辭穎，與攸召集宗人所部即忙起行。至左城國，劉宣與眾立淵為大單于，招軍買馬，積草聚糧，二旬之間，得胡晉之兵二十餘萬。當宣謂群臣曰：「昔漢有天下之初，恩結於民，吾漢氏之甥，約為兄弟。今兄亡弟紹，不亦可乎！不如建號大漢，汝等以為何如？」群臣曰：「大善！」於是乃建國號曰「漢」，推左賢王為漢王，改元元熙元年，追尊漢安樂公為孝懷皇帝，設廟四時祭之。以右賢王劉宣為丞相，崔游為御史，陳元達為黃門，以族子劉曜為建武將軍，招集軍馬，以候大舉，不在話下。此五胡亂華之首也。

第五十五回　河間奉帝還洛陽
　　卻說石超以兵來擊王浚，兵至平棘，正遇浚軍，兩下交戰二十餘合，後軍忽然喊起，兵眾各個逃潰。超急回馬，時一軍搶近前來，視之，乃東贏公騰至。超見兩下夾攻，心慌不敢戀戰，乃衝出垓心，退至鄴城下屯祝次日，王浚與騰合軍追趕，趕至鄴城，兩下交兵大戰。是日，石超領兵出陣，王浚以烏桓遣西土大人引兵出戰，與石超相鬥。斗二十餘合，石超抵敵不住，撥開軍器，走回本陣，被烏桓王親領大軍漫山塞野，混亂殺來，殺得晉兵拋戈棄甲，大敗而逃。烏桓恐詐，乃收兵回營。
　　是時，成都王穎見石超迎敵不住，慌走入城，令三軍堅守城門，不與交戰。即入見帝，同眾文武商議。當司徒王戎曰：「今建鄴城不堅固，糧食又少，倘烏桓諸部圍城，裡無糧草，外無救兵，必被所困，不如乘此時胡人未逼城下，走還洛陽，調天下之兵迎敵，方退得兵。」帝曰：「其計大善。」於是，令王妃人等各出宮門，與百官開城門，望洛陽而走。其時穎等與百官五千騎保帝同奔，浚、騰暴至，眾各驚慌而走。倉卒無錢，只有中黃門布被囊中，繼私錢三千，帝詔貸之，將於道中買飯食，以瓦盆至溫而吃。行至先武帝之陵，帝自下犢車謁武帝陵。帝先因亂中失履赤足，乃納從者之履著之，下拜先陵，流涕哭倒在地，百官扶起復行。

第五十六回　張方劫駕入長安
　　河間王顒聞惠帝車駕還洛陽，聚眾謀士商議，將到洛陽。
　　李含進曰：「昔晉文公納周襄王而諸侯影從，漢高帝為義帝發喪而天下歸正。近白天子蒙塵，將軍首興義兵，徒以河間擾亂，未遑遠赴，鑾輿旋轉，建都榛蕪，誠因此時奉主上以從人望，大順也；秉至公以服天下，大略也；迎主上入長安，以致英俊，大功也。四方雖有逆節，其何能焉？若不早定，使英雄生心，後雖為慮，亦已無及。」顒乃大喜，收軍起程。
　　忽僕射荀藩自外入來，顒便請問朝廷之事若何？藩曰：「殿下興義兵以除暴亂，入朝天子，輔翼王室，此王霸之功也。
　　以下諸將人殊誌異，未必服從。今留匡弼，事勢不便，惟有移駕去長安。然朝廷播越，新還舊京，遠近觀望，冀得安生，今復移駕，不厭眾心。夫行非常之事，乃有非常之功，願算其多者行之。」顒執其手大笑曰：「此孤之本志也。」又曰：「王浚在此，大臣在朝，事節若何？」藩曰：「易也。以書與浚，且安其心。大臣聞之，則曰：『洛陽無糧，欲車駕暫幸長安，轉運糧食稍易，可無缺乏懸隔之憂。』大臣聞此，皆欣然也。」
　　顒大喜曰：「願公早晚相從，有不可行者教之，自當拜謝。」
　　顒意決，命張方率五千騎先去，臨行囑咐其計。方答曰：「臣自能之。」於是，方迎至帝前。帝問曰：「卿來何方？」
　　奏曰：「臣奉河間王命，聞烏桓國王攻鄴，使臣引兵五千，前來保駕，自隨後引大兵來迎。」帝曰：「河間王乃朕之親，可為社稷之臣也。」言訖，保帝還洛陽宮，奔眾復還，百官復集。
　　卻說王浚與騰見穎劫帝走還洛陽，乃引眾入鄴，暴掠一空，復各回鎮。時劉淵聞穎去鄴，歎曰：「不用吾言，徒自奔潰，真無才也。然吾與之有言矣，不可不救。」因此淵欲發兵攻鮮卑、烏桓，劉宣等諫曰：「晉人奴隸御我，今其骨肉相殘，是天棄彼而使我復呼韓邪之業也。鮮卑、烏桓，我之族類，可以為援，奈何擊之？」淵曰：「善。大丈夫當為漢高、魏武，呼韓邪何足效哉！」宣等稽首曰：「非所及也。」自是淵發兵救穎。

第五十七回　李雄自稱成都王
　　卻說李雄自殺敗羅尚之後，威名日著。雄以范長生有名德，為蜀人所重，欲迎以為君長。生不肯受。其部將楊褒等推雄為成都王，雄乃約法三章，簡刑愛民，於是蜀中望風降附，成都大治，百姓安堵，國富兵強。雄既即大位，國號建興元年，以世子李期為太子，以叔父李讓為太傅，以兄李始為太保，李離為太尉，李國為太宰，以楊褒為大將軍。李國、李離二人有智略，謀事必咨而行，然二人事雄彌謹矣。自此蜀地悉被李雄所據有。十一月，張方先授顒遷都之計來洛陽，既久剽掠，百姓殆竭，軍糧不敷，恐難住坐，乃集將士商議劫駕回長安，將士皆從之。於是乃引兵入，因奏曰：「洛陽廢弛已久，不可修茸，更兼轉運糧米甚難，臣料長安地面城廓宮室、錢糧民物足備，可以幸鑾輿。臣排辦已定，請陛下登輦。」君臣皆懼方之勢，莫敢言不可者。即日駕起，方分撥軍馬，盡帶百官，遷都而行。
　　帝不肯行，方命諸軍以乘車入內，逼帝上車。帝垂淚從之，謂方曰：「卿宜討車載宮人寶物同行。」於是諸兵因擄掠後宮宮人為妻，分爭府庫，割流蘇武帳為馬棧，魏晉藏積珍寶，掃地無遺。張方擁帝並皇太弟穎、豫章王熾等趨長安。駕至新安，天降大雪，寒冷之甚。帝身凍，忽墜於車下，傷了右足，眾軍急救登輦，不勝悲慘。來到霸上，以征西府為宮權歇。
　　次日入長安，河間王引文武百官出廓迎接入城，以公府為朝堂，文武百官皆朝賀。帝以河間王顒為錄尚書事，以張方為司隸，自此權盡歸張方，自為行事。惟使僕射荀潘及司隸劉瞰等在洛陽為留台，承製行事，復稱永安年號，復立羊氏，號「東西台」。

第五十八回　河間王專執朝權
　　十二月，河間王顒自專朝政，奏帝以詔廢太弟司馬穎，更立豫章王熾為皇太弟。帝准奏。詔貶皇太弟穎還第，更立豫章王司馬熾為皇太弟。初，惠帝兄弟二十五人，時存者唯穎、熾及吳王晏。晏才庸下，而熾沖素好學，故顒立之。詔穎還第，帝乃以顒自都督中外諸軍事，以東海王司馬越為太傅，與顒夾輔帝室。王戎參錄朝政，王衍為左僕射，張方為參軍錄尚書事。
　　又下令州郡，蠲除苛政，愛民務本，請通之後，當還東京。顒以四方乖離，禍亂不已，敵下詔和解之，冀獲少安。而越上表辭太傅，不受。
　　卻說漢王劉淵遣劉曜寇太原郡，取泫氏縣。又遣喬唏寇西河，取介休。二將領命，俱各以兵一萬前去取二邑。時喬晞以兵攻破介休，執介休令賈渾。晞招其降，渾不從，晞命斬之。
　　出見渾生之妾生得美貌，逼納為室。其妻宗氏罵晞而哭，晞又殺之。漢王劉淵大怒曰：「彼乃忠臣，如何誅之？使天道有知，喬晞望其種乎！」遣人迫還晞，降秩四等，命收渾等屍葬之。

第五十九回　東海王檄討張方
　　二年四月，張方復廢皇后羊氏。東海中尉劉洽以張方劫遷車駕，復廢皇后，心甚不平。因見東海王越曰：「張方劫遷車駕，二廢皇后，罪惡彌天，休道先帝之靈不可，天下人神共怒，明公如何不檄天下討之，迎天子復回舊都，而坐視其逆耶？」
　　越曰：「恨力不及，恐難討之。」洽曰：「東平王懋現督徐州，兵精糧足，若得徐州，可為成事。今有一人姓王，名修，現為徐州長史，極能舌辯，明公召來，使其說東平王懋以徐州授明公，則大事成矣。」越從之，即使人召王修至，說與其事。修領諾，即來見東平王懋，曰：「今東海王欲舉義，檄山東之兵討張方，迎天子還舊都，恨力不及，欲借大王徐州都督諸軍，以率義山東，大王意下如何？」東平曰：「彼既為國為民，吾安敢不從？」遂慨然從王修之說，即使人請越至，以徐州授越，懋自為兗州刺史。於是，越以司空領徐州都督，糾率義兵，共去討張方不提。
　　史說范陽王司馬虓，字武會。少好學馳譽，研考經史，言論清新，官拜散騎常侍。聞知惠帝被河間王顒令張方劫駕遷都長安，心甚不平。長史馮嵩知其意，因謂虓曰：「今河間王司馬顒使張方劫帝入長安，廢成都王穎，久必篡逆。殿下若肯與令兄平昌公起義兵，保駕還洛陽，其功可比周公，勳業必成。」
　　虓曰：「吾在宗室之末，眼前無有可為者。」嵩曰：「東海王司馬越有英雄之志，可雲命世之英，不如推東海王為盟主，聚義起兵，大事可成。」虓曰：「君言正應我心。」於是，范陽王虓使人會東海王越議起義之事，越忻然從之，引兵而至。次日，虓大排筵會，平昌公司馬模、長史馮嵩等刑白馬祭天地，歃血而盟，推東海王越為盟主，扯起招軍旗。不旬日，得兵二萬人，出屯西河，商議進兵。當馮嵩言曰：「今我始聚之兵，烏合之眾，難以出戰。今見豫州刺史劉喬部下多有精兵，可使人持節招其來降，同起義兵，方可得安。」越曰：「然！」於是使人持節來招劉喬。劉喬不受節度，反又起兵來並。使者見如此光景，急忙回報東海王越。越拜虓為都督河北諸軍事、驃騎大將軍，領豫州刺史，令其引眾討喬。
　　卻說成都王穎既廢，河北人多憐之。其故將公師藩等因而自稱為將軍，起兵趙魏，眾至數萬人。初，上黨武鄉羯人石勒有膽力，善騎射。并州大饑，東贏公執諸胡於山東賣之，以充軍實。勒亦被賣與荏平人師歡為奴，歡奇其狀貌而免之。勒乃與牧師汲桑結聚壯士為盜。及聞藩起兵，桑與勒帥數百騎赴之。
　　桑始命勒以石為姓，以勒為名矣。藩既得桑、勒為副將，攻陷州郡縣堡塢，無敢迎敵，又來攻鄴城。東海王越與范陽王虓使部將苟晞領二萬軍去擊藩，藩聞苟晞至，大懼，部下兵皆潰去。
　　於是，藩不敢交鋒，領其眾走之。虓以軍還。
　　東海王越大會諸將，刻日興師。是日，諸將士畢集，筵罷，越撥調諸將，乃留琅邪王睿為平東將軍，監徐州軍事，守下邳。
　　睿領命曰：「請參軍王導為司馬，與吾同理軍。」越從之。自率甲兵三萬西屯蕭縣，使范陽王虓自許屯於榮陽。時越承製，使人以豫州刺史劉喬為冀州刺史，使虓領豫州。劉喬以虓非天子命，亦不肯發兵。虓聞細作回報，劉喬以兵來拒命。虓大怒，即忙整點軍馬，大驅前進。初，虓以劉琨為司馬，越以劉藩為淮北護軍，劉輿為穎川太守。劉喬聞輿兄弟黨越為逆，心甚恨之。於是，遣人封上見帝，道劉輿兄弟罪惡於尚書省，乃令其子劉祐以兵二萬人屯於靈壁縣以拒虓，自引兵來攻許城以討輿。
　　分撥已定，各以兵行。
　　卻說東平王懋在兗州徵求不已，郡縣百姓不堪命。虓聞知，遣苟晞還兗州，徙懋於青州。晞領命來兗州，白之於懋，懋不受命，曰：「吾以徐州授東海，方成大事。今日負吾，又欲易之，彼何不足耶？若要易，除非徐州還我，方讓兗州。」晞見不肯，乃還之。因此懋陰使人結劉喬，合兵攻虓。時顒聞知山東兵起，心中大懼，即入朝上表奏帝曰：「山東大亂，百姓不安，望陛下詔成都王復職都督河北諸軍事，以鎮於鄴，可保山東。」帝從之，使人持詔往鄴，以穎都督河北諸軍事。穎得詔，復集舊將士，鎮於鄴城。顒已知越、虓起兵，無計可施，乃奏惠帝以詔往山東，命越、虓等各以兵就國，毋許為亂。越、虓等不從。會劉喬封上事稱劉輿兄弟脅虓造逆，顒即入內奏過。
　　惠帝詔其令鎮南將軍劉弘、征東將軍劉准起兵，與喬戮力先討劉輿。又以張方為都督，率兵五萬，共會許昌，誅輿兄弟。又遺人馳書使成都王穎與石超等以眾拒河橋，為劉喬繼援。
　　卻說劉弘既得詔，使人遺喬及越書，使解紛釋兵，各還歸鎮，同獎王室。喬、越皆不聽。弘乃遣使入朝上表曰：頃自兵戈紛亂，構於群王，翩其反而互為戎首。載籍以來，骨肉之禍，未有如今者也。萬一四夷乘虛為變，此亦猛虎交鬥，自效於卞莊者也。謂宜速詔超、越等，令兩釋猜疑，各保大局。
　　自今有擅興兵馬者，天下共伐之。以此為示，誰敢勿從也？
　　帝覽表猶豫。顒方拒關東，倚劉喬為助，故不納。奏帝曰：「陛下先曾有詔令越、虓各就國，尚且未聽，今詔彼豈肯從？不若討之。」帝從其奏。
　　卻說劉喬聞朝廷遣張方以兵助己，乃集諸將士商議進兵。
　　長史劉榮曰：「張方大兵計日將至許昌，今劉輿兄弟與范陽王在許昌五十里下寨拒方。彼謂我孤軍堅壁，無敢出境，吾料其必無準備。此去不遠，使君親持甲卒五千，星夜抄小路，馳去攻許，指期得矣。彼既失穴，安能戀戰，必走回鎮。張方戰於前，使君攻其後，不獨得許，而髒亦可成擒矣。」喬大善其計，即引五千甲卒漏夜至許昌。果無備，喬乘虛襲許破之，分軍定成。使人打探回報，張方大軍將至虓營，因此喬以四千甲卒挾夾攻虓營。虓聞許昌城陷，更又張方兵至，腹背受敵，恐難拒戰，乃與劉輿等領兵俱奔河北。張方見虓等走，亦不趕追，乃引兵入屯於許昌，令劉喬還豫。張方行軍無律，部下殘掠百姓，民不堪命，眾心俱離，不樂其屯。時劉弘見張方殘暴，知穎等必敗，乃率諸軍受越節度，不聽方命。
　　十一月，將軍周權矯詔立羊後，於是，顒矯詔救留台賜死後，司隸校尉劉瞰上奏固執得免。顒恨之，欲收瞰，瞰奔青州去訖，被顒將周權追及斬之。

第六十回　司馬虓擊斬石超
　　十二月，穎以兵據洛陽。范陽王虓與劉琨等走至冀州，竟無處安身。劉琨曰：「冀州刺史溫羨與某有半面之識，吾請命入說其人，以冀州讓與殿下，權且屯紮，以候再舉。」虓曰：「卿去宜緊慢說之，如不從，可速還，別作一計。」於是，琨即入冀州，拜見溫羨。羨見其來，握手歡若平生，勝如至親，以酒待之，半酣，問琨何來？琨以實對說：「范陽王虓興義兵，欲清朝野，共討張方，被劉喬乘虛攻陷許昌，無處安身，今避至此。范陽王意請足下一同舉義，使其入拜，未審尊意何如？」
　　羨曰：「張方劫駕，暴掠百姓，孰不思食其肉，何況范陽王乎？吾欲討久矣，恨力不及。既范陽王至，吾讓此州共討跋扈。卿出去請進。」於是，琨出邀虓入冀州，刺史溫羨讓位，與虓同發兵。
　　又使劉琨結連王浚，命浚領兵擊成都王穎，取洛陽，迎回車駕。劉琨即以書見浚，浚即發兵濟河至滎陽，穎使石超引兵三萬拒迎。是日，石超與浚交鋒，戰上十餘合，超兵大敗。浚揮軍一擊，殺得超兵屍橫遍野，血流成河。超勢窮而入一山窠，被浚軍追及斬之，以軍進逼洛陽。東海王越聞王浚攻石超，乃以二萬軍來攻劉祐。時祐在譙縣屯住，無備，被越軍馳至，祐驚潰，被執而殺之。劉喬聞知其子祐被殺，引殘兵逃走。東海王越引軍屯陽武。王浚遣別將祈弘，將三萬兵助越，自以其眾來攻洛陽。

第六十一回　陶侃為將討陳敏
　　卻說陳敏，初以兵討克石冰，自謂勇略無敵，遂據歷陽以兵叛。吳王常侍甘卓棄官歸養，敏聞卓有一女尚未許人，乃使人為媒，去說聘卓女與子陳景為妻，卓許以與成親。於是，敏謀使卓假稱皇太弟，令拜敏為揚州刺史，敏乘此發兵，使錢端以兵南略江州，使弟陳斌東略諸郡，遂據江東。以顧榮為右將軍，賀循為丹陽內史，周圯為安封太守，豪傑名士鹹加優禮。
　　循佯狂得免，周圯稱疾不來。敏疑諸名士不為己用，欲盡誅之。
　　顧榮曰：「將軍神武不世出，若能信任君子，散芥蒂之懷，塞讒諂之口，則上方數州傳檄而定。不然，終不濟也。」敏乃止。
　　敏既謀叛，朝廷聞知，河間王顒以張光為順陽太守，命其率步騎三萬前來討敏，軍馬即日起行。劉弘亦知陳敏造反，謂江夏太守陶侃曰：「今陳敏大逆，使錢端寇掠本境，眾心未附，卿宜乘此時擊之，不然釀成大禍。」陶侃然之，乃引兵五萬出屯河口。弘又使南平太守應詹督水軍二萬以繼之。陶侃與敏同鄉。又同歲舉吏，左右私謂劉弘曰：「今日明公以陶侃為將討敏，然侃與敏同鄉，侃設有異志，則荊州必不保矣。」弘曰：「侃之忠能，吾得之已久，必無是也。」早有人報侃，侃遣其子陶洪為質以自固。弘引為參軍，資而遣還曰：「匹夫之交尚不負心，況大丈夫乎！」侃見洪還，問之，洪以弘語俱白與侃。
　　侃大悅，無生異心。陳敏聞侃以軍來，乃遣陳恢引兵二萬寇武昌，侃已知。時侃皆是步騎，無有戰船，忽運糧船至，侃即以運糧船為戰船，左右以為不可。侃曰：「用官船擊官賊，何為不可？」言訖，領步騎盡上運船，與恢交戰。侃身先矢石，士卒爭鋒，於是大勝。恢軍大敗，死者不計其數被侃追殺，恢等棄船而去，侃即以軍前來會張光。
　　光初合兵，屯於長岐，時錢端兵至，張光以軍來迎。兩下交戰十數合，錢端敗走，其眾盡降於光。於是張光率眾還順陽，陶侃亦還江夏，使人報知劉弘。左右或說弘曰：「張光乃司馬顒腹心，今宰既與東海合義，宜斬張光，以明向背也。」弘曰：「宰輔得失，豈張光之罪？危人自安，君子勿為也。」乃遣人上表稱張光殺敗錢端之功，乞加遷擢。

第六十二回　司馬顒謀殺張方
　　光熙元年卻說東海王越初起兵時，使人說司馬顒，令奉帝還洛陽，約與分陝為伯，即便回兵，顒欲從之。張方自思罪重，恐為誅首，乃謂顒曰：「今大王據形勝之地，國富兵強，奉天子以號令，誰敢不從，奈何拱手受制於人？」顒乃止。及聞劉喬敗，顒心大懼，欲罷兵，恐方不從，乃密召方帳下督郅輔至，誘之曰：「東海王等起兵之故，非我之過，乃恨張方劫帝來長安，並廢皇后太子之罪，故來討也。今山東兵盛，難以抵敵。今東海王使人入朝上奏，道殺張方，奉駕還洛陽，即罷兵。今聖上有密詔在此，有能誅張方之首，解得山東之兵者，封萬戶侯。我與卿議之，殺方非卿不可也。」郅輔曰：「既聖上有詔，小臣即斬之，送首前去與東海王，說其解兵。」顒曰：「卿若斬得張方，退得此兵，吾保奏汝為萬戶侯。」郅輔從之，領其謀回。至夜領心腹五十餘人入宮中，將張方殺之，取其首級，漏夜送與東海王越，請和罷兵。越不肯，遣祁弘等領軍兵西迎車駕。弘引兵去訖。
　　卻說王浚與宋胄等救洛陽，成都王穎見石超死了，去其右臂，不敢出戰，乃點衛兵開西門，走奔長安，胄等人城屯紮。

第六十三回　祁弘奉駕還洛陽
　　卻說祁弘等率群臣入內奏曰：「臣等奉東海王命，引兵至此，迎請陛下車駕回洛陽舊都。」帝曰：「遊子思故鄉，朕欲還洛久矣。卿等既來保朕，目下即行。」於是，惠帝詔集百官文武皆起行。山徑又狹，不堪車駕，帝乃乘牛車而行，百官步走，跋涉艱難。當東海王越引群臣道左拜迎，帝車駕入洛陽還宮，命工修葺宮室殿宇，復太廟社稷台剩六月，立皇后羊氏，以東海王越為太傅，錄尚書事，以范陽王虓為司空，命其鎮鄴城。帝輒與群臣論眾務，講議經籍。
　　晉室悠悠百二秋，何事干戈戰不休？
　　只因骨肉相殘害，致使胡人竊位羞。
　　卻說李雄佔據益州，國富兵強，群臣勸進大位。於是雄即帝位，國號「大成」，追尊父李特曰景皇帝。時范長生至成都，雄感前恩，門迎執板人內，拜為丞相，尊之曰「范賢」，至是以為天地太師。時諸將恃恩互爭班位，尚書令閻式請效漢晉故事，立百官制度，雄從之。

第六十四回　司馬越執權秉政
　　自此關中皆服於越，河間王顒保長安而已。東海王趙越為太傅，穎川人庾敳為軍咨祭酒，泰山人胡母輔之為從事中郎，以河南郭象為主簿，以陳留人阮修為行軍參軍，以陽夏人謝鯤為掾，數人皆尚虛玄，不以世故攝其心，清言放誕。越以其名重，故辟之。
　　八月，荊州都督新城劉弘卒。時天下大亂，弘專督江漢，威行南服，事成則曰某人之功，如敗則曰老夫之罪。每有興廢手書，輒相叮嚀款密，人皆感悅，爭赴之。鹹曰：「得劉公一紙書，勝於十部從事也。」辛冉說弘以縱橫之事，弘怒斬之。
　　至是卒，謚曰元。

第六十五回　太弟司馬熾登位
　　九月，卻說初祁弘入關，成都王穎自武關奔新野。會劉弘卒，司馬郭嵩作亂，欲奉穎為主，不克被誅，遂奔濟河收故將土，欲赴公師藩，被頓丘太守馮嵩引兵圍之，執而使人送入鄴，范陽王虓將穎納之。其故將公師藩欲以兵來救，虓將苟晞領兵出襲破之，藩眾大潰，只得以殘騎交鋒，戰未三合，藩被苟晞斬之，餘眾盡降。晞分軍戌鎮，自以兵還鄴。時范陽王虓已病卒，長史劉輿以穎素為鄴人所附，恐其有變，偽稱詔以藥酒賜穎死。穎官屬聞知，皆先逃散，惟盧志不去。至是，穎飲藥酒而死，志流涕哭泣，收而殯之。
　　太傅越聞虓先卒，穎因亦死，心中大悅，乃使人召盧志為軍咨祭酒，志赴領職。又將召劉輿，左右曰：「輿猶膩也，近則污人。」越雖不聽，使人召至，而疏淡用之。輿密視天下兵薄及倉庫、牛馬、器械、水陸之形，皆默識之。每越會僚佐同議是事，輿應機辨畫，無不符合於理。於是越傾膝酬接，即以為左長史，軍國之務，悉以委之。
　　十一月，太傅越意在立熾，而帝尚在，乃以金賂帝左右，以毒置餅中進上。惠帝食之，中毒而崩，時年四十八歲，在位十七年。百官舉哀發喪，葬於太陽陵。
　　卻說惠帝先為太子時，朝廷咸知帝不堪政事，武帝亦自疑焉，悉召東宮官屬，使以尚書事令太子決之。帝不能對，賈妃遣左右代對，令多引古書。給事張泓曰：「太子所學，聖上所知，臣代對，宜以事，斷不可引書也。」妃從之。泓代對以草令，帝書之，上於武帝，武帝覽之大悅，太子遂安。及居大位，政出群下，綱紀大壞，賄賂公行，忠賢路絕，讒諛得志，更相薦舉，天下謂之互市焉。
　　卻說惠帝既崩，羊後自以於大太弟熾為帝，為嫂恐不得為太后，將立清河王覃。侍中劉琨馳告太傅越。越即入宮，集百官，即使人請太弟熾入宮即位。熾固辭不受，道：「清河覃本太子也，可宜立之，孤則不敢當。當與令修肅曰：「太子幼沖多疾，不堪攝政，今殿下固辭，必欲立之，若立，政出臣下，倘有異亂，殿下何安？不如因文武之心受之，則祖宗之柞可保萬年矣。」熾方諾曰：「卿乃吾之宋昌也。」乃即出與太傅越入宮，即皇帝大位，改元永嘉，歲在丁卯。尊羊氏為惠皇后，居弘訓宮；立妃梁氏為皇后，越復為太傅，總攝朝政。
　　按史晉孝懷皇帝名熾，字丰度，武帝二十五子。惠帝立為太弟，因東海王司馬越立之。在位六年，為漢將執歸殺之，壽三十，謚懷帝。既立位，始遵舊制，於東堂聽政。每至宴會，輒與群臣論眾務，考經籍。黃門侍郎傅宣歎曰：「今日復見武帝之世矣。」

第六十六回　五馬渡江一化龍
　　東海王越既復為太傅，總攝朝政，恐諸王在內有異，復以司馬睿為琅邪王，以司馬羕為西陽王，以司馬祐為汝陽王，以司馬宗為南頓王，以司馬紘為彭城王，詔各就國。於是，五王不敢停留，各領家眷同舟渡江歸國去訖。越又恐河間王虓在外為亂，奏帝詔征虓為司徒。虓就征，入朝赴職。時南陽王司馬模在許昌，聞得朝廷征虓為司徒，恐虓再預政，不利於己，即遺將王因以千人半路邀殺之。
　　時朝廷已知虓被模殺，以虓罪重，故不責模。時越大會謀臣，計議北藩之事。當長史劉輿曰：「東燕王騰守并州，今并州饑饉，人民離散，更兼胡寇連年人寇，深為可憂。明公欲為靖天下之計，宜令一能將替鎮之，不然并州非復國家有也。」
　　越曰：「誰人可去鎮之？」輿曰：「劉琨智勇雙全，此人就鎮，可寄北面之重。」於是，越即遣劉琨鎮并州，以為北面之重。
　　而進東燕王司馬騰為新蔡王以鎮鄴。琨至上黨，騰即自井陘東下。時并州饑饉，數為胡寇所侵掠，吏民萬餘人悉隨騰就谷冀州，號為「乞活」。所餘戶不滿二萬，寇賊縱橫，道路既塞。
　　琨募兵上黨，得五百人，戰鬥而前。至晉陽，府寺焚燬，邑野蕭條，琨撫循勞徠，流民稍集，并州稍安。

第六十七回　顧榮周圯殺陳敏
　　晉懷皇帝永嘉元年二月。初，茲縣縣令劉柏根反，王浚以兵討斬之。其長史王彌遂為盜賊，來寇青、徐，殺東萊太守，劫掠府庫一空而去。
　　卻說陳敏刑政無章，子弟凶暴，顧榮、周圯等憂之。廬江內史羊譚以陳敏為憂，遣人送書與顧榮等。其書曰：陳敏盜據吳會，危如朝露。今皇輿東返，俊彥盈朝，將舉六師以清建業，諸賢何顏復見中州之士耶？
　　顧榮素有圖敏之心，及見其書，甚慚。乃密遣人報征東將軍劉准，使發兵臨江，願為內應，乃剪髮為信。劉準得其信息，即遣揚州刺史劉機起兵二萬，前來討敏。敏大憂，問榮。榮曰：「可遣明公之弟陳昶將兵屯烏江，陳宏將兵屯牛渚而拒之。」
　　敏從之，分兵與二弟去了。兵及行，周圯密囑敏司馬錢廣曰：「今立新君，賢雋滿朝，故遣劉機來討陳敏。而敏刑政無律，不久必敗。若敗，吾與君等皆陷，不若去邪歸正，免自取臭於萬年。今日敏以君與其弟昶將兵屯烏江，君可乘此殺昶，勒兵還來攻敏，共圖歸正。」廣曰：「吾亦有心，恨力未備。今既如此，吾即謹領號令。」
　　於是，錢廣即出，與陳昶將兵起行，至夜安營，廣使左右將昶殺之，因勒兵朱雀橋東屯紮。
　　敏聞廣殺其弟，即遣甘卓以兵三千討錢廣。時顧榮與敏之弟陳宏將兵去牛渚，慮敏疑之，故即還見敏，說錢廣大逆之事宜討之。敏曰：「卿當四出鎮衛，豈得就我耶？」榮乃出，密來與周圯說甘卓曰：「敏既常才，政令反覆，其敗必矣。而吾等安然受其官祿，事敗之日，使函首送於洛陽，題曰『此賊臣顧榮、甘卓之首』，為萬世之辱也，不若早決。」甘卓曰：「君言必欲誅敏，正合我心。」於是卓稱疾不行，使人迎女回家斷橋，收船南岸，與周圯、顧榮、紀瞻等共攻陳敏。敏聞榮、圯、瞻、卓等變亂，即自率一萬五千人來討卓等。卓使軍人隔水語眾將士曰：「本所以戮力陳公，正以顧丹陽、周安豐今皆異矣，汝等何為？」敏眾狐疑未決，榮以白羽扇揮之曰：「陳敏背反，朝廷大怒，故遣劉機討之。旦日大軍繼到，我等亦奉密詔誅敏，汝等如何不去，自取滅族之患哉？」言訖，眾皆潰去。敏見眾離，單騎而走，被榮等驅兵追而斬之，夷其三族，使人傳首京師。懷帝大悅，乃詔顧榮為侍中，紀瞻為尚書郎，太傅越辟周圯為參軍。榮等至徐州，聞北方愈亂，乃逃歸。
　　卻說懷帝詔立清河王覃弟司馬詮為太子，使居東宮。時懷帝親覽大政，留心庶事。太傅越不悅，奏帝故求出藩，去鎮許昌。帝從之。越既出許昌，詔以南陽王模都督秦、雍軍事。

第六十八回　琅邪王收用賢俊
　　十月，懷帝降詔，以琅邪王司馬睿為安東將軍，都督揚州諸軍事，令其鎮建業。睿受詔鎮建業，以安東司馬王導為謀主，令其招納俊傑，延攬英雄，委以腹心，政事謀之。睿名譽素輕，吳人不附，居久之，士大夫莫有至者，甚患之。其時乃三月上巳，皆當祭祀鬼神。王睿自出觀楔，導見之，曰：「今殿下欲招賢納土，皆不肯至。臣有一策，殿下自坐乘輿，多具威儀部從，與導駿騎並從而行，則吳士觀之，道殿下愛士，則吳中豪傑皆來恐後矣。」睿從之。
　　出祭回來，果有高士顧榮等見之驚異，謂眾說禮賢如是，相率拜於道左迎之，扶而送之。導急下馬，因謂睿曰：「古之王者，莫不賓禮故老，存問風俗，虛己傾心，以招俊傑。況夫下喪亂，九州分裂，大業之興，急於得人。知此數人，皆吳之所望者，宜引之以結人心。二子若至，則士無不來至。」睿大悅，歸府，乃使人造請顧榮、賀循二人。二人皆應命而至。睿拜賀循為吳國內史，顧榮為軍師，兼散騎常侍，凡軍府政事，皆與謀之。紀瞻為三軍祭酒，卞壺為從事。
　　導又說琅邪王曰：「謙可以接士，儉可以富國，宜以清靜為政，撫綏新舊，則天下歸心焉。」睿納之，故江東百姓歸心附之。睿頗好酒廢事，導以為言，睿遂命酒瓶覆之，於是絕不飲酒。
　　史說琅邪王司馬睿，字景文，宣帝之曾孫，琅邪恭王司馬覲之子也。生於洛陽，有神光之異，一室盡明。及長，白毫生於目角之上，隆準龍顏，目有精耀，顧盼煒如也。年十歲為琅邪王，有令譽。侍中稽紹曰：「琅邪王毛骨非常，殆非人臣之相也。」後果應稽紹之言。
　　五月，先，公師藩既死，其黨汲桑逃還苑中，聚眾聲言為成都王報仇；以石勒為前驅先鋒，所向輒克，遂進攻鄴城。時鄴中空竭，而新蔡王騰資用甚饒，性吝嗇，無所賑惠。臨急乃賜將士米各數升，帛各丈尺，於是人不為用。因是桑遂攻入鄴，殺騰，燒宮，大掠而去。南擊兗州。越聞騰被殺，乃遣將軍苟晞以軍三萬去討。大軍行數日，到兗州，與桑交戰五十餘合，勝負未分。自此相持數月，大小二十餘戰，互有勝負，亦各安營相持。

第六十九回　苟晞火攻汲桑眾
　　卻說苟晞與汲桑相持數月，互有勝負。苟晞心為憂悶，夙夜無寐，思得一計，謂諸將佐曰：「賊人與我相持數月，各分八壘，依林避暑，其意怠也。汝等亦宜分作八隊，至夜各持火炬，燒林而攻之，則賊可破也。」眾然之。是夜風清月朗，各分隊伍，二更時分，晞以火炬至營壘放之。須臾，火起入壘，皆灼如同白日。汲桑之兵眾十去其九，屍積肉山，血凝紅土。
　　桑單騎奔走，為晉兵所殺，石勒走奔樂平去訖。
　　自是苟晞威名大振，朝廷詔加苟晞都督青、兗諸軍事。晞屢破強寇，雄名甚盛，善治繁劇，用法嚴峻。其從母依之，晞奉養甚是恭厚。其子求晞用之為將，晞不許，曰：「吾不能以王法貸人，將無後悔耶！」其子固求之，晞不得已用之為督護。
　　後果犯法應殺，從母叩頭求活，晞不聽，竟杖節斬之，而更素服哭之曰：「殺卿者兗州刺史也，哭弟者苟道將也。因此人皆怕犯其法，各效忠心為之用也。
　　時胡部大人張□督等擁眾壁於上黨郡，石勒既走樂平，無處投奔，乃往上黨求見張□督請降漢。張□督從其說，即引石勒去見漢王劉淵。淵奇其壯貌，以勒為輔漢將軍、平晉王。勒大悅，志得行焉。
　　十一月，帝以王衍為司徒。衍既為司徒，乃思自全之計，因說太傅司馬越曰：「朝廷危亂，當賴方伯，宜得文武兼資以任之。今王澄、王敦二人智勇俱備，明公何不委之重任，可保國家，明公亦安也。」越從之，以王衍弟王澄為荊州都督，以王衍族弟王敦為青州刺史。二人領職臨行，王衍語之曰：「荊州有江漢之固，青州有負海之險。卿二人在外而吾居中，足以為三窟矣。若其有不測，可以為救耳。」澄、敦拜辭而去。王澄至鎮，日夜縱酒，不理庶務，雖寇戎交警，不以為懷，民甚憂之。史說王衍，字夷甫，乃王戎之從弟也。衍生得神清目秀，豐安端雅。嘗造山濤，濤嗟歎良久。既去，目而送之曰：「何物老嫗生此寧馨兒？然誤天下蒼生者，未必非此人也。」武帝時聞其名，問戎曰：「夷甫當世誰比？」戎曰：「未見比，當從古人中求之。」帝因以為元城令，後人為黃門侍郎。至此太傅越秉政，以為司徒焉。
　　卻說太傅越初與苟晞親善，引晞升堂，結為兄弟。至是威名日盛，司馬藩滔說越曰：「兗州衝要，魏武因之創業，晞有大志，非純臣也，若遷之青州，明公自牧兗州，經緯諸夏，藩衛本朝，此所謂為之未亂者也。」越以為然，乃自領兗州，改苟晞為征東大將軍、青州刺史。晞雖受詔去青州，而心不悅，由是越與晞有隙。晞至青州，以嚴刻立威，日行斬戮，州人謂之「屠伯」。
　　卻說王彌及其黨劉靈因亂招集亡眾，劫掠青、徐，眾弱不能自立，恐藩眾來攻，乃引兵投降於漢。劉淵以二人為左右將軍。而劉靈少貧賤，力制奔牛，走及奔馬，時人雖異之，莫能舉也。靈撫膺歎曰：「天乎，何當亂也！」及公師藩起，靈亦起，自稱為將軍，寇掠趙、魏，與王彌俱降漢。劉淵用以為將，亦命寇趙、魏。

第七十回　石勒以兵下趙魏
　　戊辰二年正月朔，日食。漢王淵遣輔漢將軍石勒領兵五萬下趙、魏。幽州都督王浚心甚憂之，朝廷亦知，遣使詔王浚討之。王浚既受詔，恐力不及，即忙使人往朔方穆帝處借兵同討。
　　當穆帝得浚書，與諸部大人商議回書，與使人還，隨即點兵起行，亦至趙郡。王浚聞朔方兵至，即忙發兵，亦至趙地。次日，忽望見塵頭蔽日，軍馬漫山塞野而來。浚視之，乃五原穆帝之兵。浚大喜，直至中軍，下道拜迎，穆帝亦下馬答之。浚說前日乞師之事，帝曰：「君休煩惱，吾兄弟代你雪恥。」言訖，下令安營，以酒相待。言曰：「吾令將軍為前部，吾自引大兵至後應。」浚曰：「謹領尊命。」言訖，即辭出，收拾軍馬，迤邐前行。
　　卻說石勒軍至上黨，忽聽得豁喇炮響，陣後喊起，使高貢探之，北軍殺到，當先一將，豹頭環眼，燕頷虎鬚，乃朔方西鄉人也，姓許，名諸，持刀殺來。高貢戰不利，退入陣走，北將衝來。呼延攸大怒，來斗許諸。正斗之間，陣外喊聲起，大軍來到。攸拖畫戟引兵向東走，北軍兩下殺來，人困馬乏。又一軍來當頭攔路，乃王浚也。橫刀躍馬，截住去路。攸與浚交鋒，背後張目趕上，攸衝開路，慌忙奔走。石勒引軍殺至，走人上黨城中。
　　王浚與穆帝直追至城下，高叫石勒打話。勒令堅壁四門，自上城頭。王浚在馬上，以鞭揖勒。勒以手答之。浚曰：「近聞卿降漢掠趙，故領兵至此，若能倒戈投降，共扶晉室，不失封候之位；若復愚迷不省，打破城池，玉石俱焚，悔之晚矣。」
　　勒曰：「汝且暫退，尚容商議。」穆帝曰：「限汝三日，不降以兵攻城。」言訖，退兵下寨歸。石勒亦退歸內，與呼延攸、高貢等議曰：「不如乘其下寨未定衝出，走回至國城去。若在此，裡無糧草，外無救兵，必被所擒耳。」攸等曰：「即今日便行。」石勒曰：「今日乃凶神之日，不可出城，待來日戌亥之時，可以上馬領兵開西門走。」計議已定，各準備走路。
　　次日，傳令約束行李器械，至夜令呼延攸為前部，自領後軍，開西門大喊殺出。呼延攸當先，聽得一聲鼓響，一將當先攔住去路，大叫：「休要走了石勒！」攸視之，乃許諸。攸與戰十數合，乃衝開血路而逃。石勒亦催後軍殺出，遇許諸攔路，無心戀戰，沖路而去。許諸乃引兵趕殺，石勒引兵趕上王彌一處同走，又遇王浚殺一陣，衝開血路，奔走回國去訖。王浚、穆帝見勒兵去遠，亦不追趕，鳴金收兵，各自安營。次日王浚以牛酒犒勞代兵，以金帛拜謝穆帝，乃引兵回國去訖。王浚亦收軍還鎮。
　　三月，太傅越奏懷帝，殺清河王覃。帝不敢阻，群臣無不嗟歎。

第七十一回　王彌集眾寇洛陽
　　五月，漢主淵聞勒、彌敗回，復遣王彌引兵二萬寇洛陽。
　　王彌得令，收集亡散，兵復大振，分遣諸將攻陷郡縣，遂入許昌屯紮。
　　卻說涼州刺史張軌，乃安定烏氐人，漢趙王張耳十七世孫。
　　聞漢王遣王彌入寇洛陽，乃使督護北宮純將三萬人入衛京師。
　　時王彌入軒轅關，與北宮純軍會戰於伊水。北宮純敗走，王彌引兵遂至洛陽。懷帝大驚，急聚文武商議。群臣皆曰：「宜命司徒親督諸軍，可退彌兵。」於是懷帝以王衍為都督，督諸軍出戰。時王衍即出殿，點集三軍。未及出城，王彌之兵攻城，放火燒建春門。北宮純自伊水一敗，乃募勇士五百人，繼後突殺王彌後陣。城中王衍望見彌後軍自亂，亦引軍使左衛將軍王秉為前鋒，殺出城來。兩下夾攻，彌兵大敗，望風遠竄。王秉以軍追至七里澗，又殺了一陣。彌兵無心戀戰，大敗而走奔平陽，不敢歸國。時北宮純亦引兵還洛陽。漢王淵聞彌敗，羞不敢歸。侍中效迎，且曰：「勝敗乃兵家常事，卿有何恥，孤親行將軍之館，拂席洗爵敬待，將軍如何逗留？」於是王彌入見，甚慚愧。漢王淵乃拜彌為司隸校尉。
　　卻說王衍得張軌遣督護北宮純以兵來解洛陽之圍，方殺敗王彌，乃入奏朝廷，懷帝遣使持詔去西涼，封張軌為西平郡公，軌辭不受。時州郡之使無有至者，軌獨貢獻不絕，因是朝廷賞之。
　　七月，漢王淵與群僚商議遷都於蒲子城中。平陽漁人在汾水打魚，拾得玉璽一顆，獻與漢王劉淵。淵大悅，重賞漁人，以為祥瑞。乃集百官即皇帝大位，國號大漢，改元永鳳元年。
　　以其子劉聰為大將軍，總領諸軍，以族子劉曜為龍驤大將軍，故北兵威振單于。遣石勒與劉靈寇魏、汲、頓丘三郡。石勒、劉靈率眾來寇三郡，百姓望風降附者五十餘壘，勒皆假壘主將軍都尉印綬，檢其強壯五萬為軍士，其老弱者安堵如故。
　　卻說蜀成尚書令楊褒卒，成主李雄深痛惜之。楊褒好直言，成主雄初得蜀，用度不足，諸將有以金銀得官者。褒諫曰：「陛下設官爵，當網羅天下豪傑，何有以官賣金耶？」雄謝之，由此天下知名耳。
　　永嘉己巳三年正月朔，熒惑犯紫微，漢太史令宣於修之以禳變，言於漢王淵曰：「今歲元口熒惑犯紫微，應不出二年，必克洛陽。今蒲子崎嶇，難以久安，平陽氣象方昌，請陛下徙而都之。」淵即從其請，領百官遷都平陽城。
　　三月，晉帝詔以山簡都督荊、襄等州諸軍事。簡乃山濤之子也，嗜酒不恤政事。初，荊州寇盜不禁，詔起劉弘子劉璠為順陽內史，江漢間翕然歸之。簡恨之，使人上表稱璠深得眾心，恐百姓劫以為主，為亂不淺。於是，朝廷又詔征璠為越騎校尉，南州由是遂亂，父老莫不追思劉弘。

第七十二回　何曾一曰費萬錢
　　卻說太傅司馬越集諸將士商議國事，當劉輿、潘滔因說越曰：「散騎常侍王延、尚書何綏、太史令高堂沖並參機密，公若不早除之，後必有謀明公之心。」越曰：「此數人皆無罪，何計殺之？」二人曰：「若不誣之以謀反，何以誅之？」越曰：「然！」於是，越引一班兒謀士並甲士三千回朝。越既入京師，中書監王敦謂所親曰：「太博越專執威權而選用，表請尚書，猶以舊制裁之，今來必有所誅。初，帝為太弟也，與繆播善。及即位，委以心膂。帝舅王延、尚書何綏、太史高堂沖等帝皆親用之，此數人量必難保。」越及至，果遣甲士三千人入宮，執播、延、綏十餘人於帝側。帝問越何以收此數人，越答此十餘人謀反，故來誅之。言訖，越命將播、延十餘人付廷尉，明正其罪而殺之。帝歎息流涕而已。
　　綏乃何曾之孫也，初，何曾侍武帝之宴，退而謂諸子曰：「主上開創大業，吾每宴見，未常聞經國遠圖，惟說平生常事，非貽厥孫謀之道也，及身而已，後嗣其殆乎！汝輩猶可以免。」
　　指諸孫曰：「此屬必死於難。」及綏死，其兄嵩哭之曰：「我祖殆聖乎？」曾日食萬錢，猶雲無下筋處。其子劭日食二萬，綏及弟機、羨，汰侈尤甚。與人書疏，詞禮簡做，王尼見綏書，常謂人曰：「伯蔚居於亂世而矜豪乃爾，其能免乎！」人曰：「伯蔚聞卿言，必相圖害。」尼曰：「伯蔚所聞我言，自己死矣。」伯蔚者，乃綏之字也。及此果死耳。
　　卻說太尉劉寔見朝廷危亂，連年請老，朝廷不許。劉坦言古之養老，以不事為優，不以吏之為重，宜聽寔所請。於是，帝下詔寔以疾就第，復以王衍為太尉。太傅越以頃來興事多由殿省，乃奏宿衛有侯爵者皆罷。帝只得從之。於是，越更使何倫、王秉，引東海國兵數百人入宿衛，以防內變。
　　卻說漢主劉淵又遣劉景將兵五萬人，寇黎陽縣。縣令王堪引兵拒之，大敗而逃，走奔延津。於是，景以眾入城，怒百姓不開門納其大兵，乃令諸兵將黎陽男女三萬餘人沉之於河，皆淹死之。漢主淵聞知，大怒曰：「劉景何面目來見朕耶！且天道豈能容平？吾所欲除者司馬氏也，細民何罪而故黜之也？」
　　由此劉景未敢歸國焉。

第七十三回　石勒寇巨鹿常山
　　史說石勒，宇世龍，其先匈奴別部老渠之胄。勒生時赤光滿室，白氣白天屬於中庭，見者鹹異之。年十四，家貧乃隨邑人行販洛陽，倚嘯上東門之柱。忽司徒王衍過，見而異之，顧謂左右曰：「向者胡雛吾觀其有異，恐將來必為天下大患，不如殺之，免其為後亂。」言訖，馳遣人收之，石勒已去矣。使人回報已去，衍歎息良久。勒年長，壯健有膽力，雄武好騎射。
　　裡中父老相之，皆曰此子狀貌奇異，志度非常，其終不可量也，因勸邑中人宜厚遇之。邑中多嗤笑，不聽其說。惟鄔人郭敬陽、曲寧驅以為信然並加資贍，勒欣領其惠而心感之。
　　嘗代人力田，耳中常聞鈴鋒之聲，以為有患，走歸以告其母。母曰：「汝作勞耳鳴，非不祥也。」於是勒心少安。至太安中，并州饑亂，刺史東瀛公騰恐軍民生變，計執諸胡於山東發賣，以充軍實。勒亦在其中，因賣與荏平人師歡家為奴。有術者謂勒曰：「君魚龍髮際，上四道已成，當主大貴。」勒謝之曰：「若如公言，不敢忘德。」後與諸奴力作，屢有奇異，諸奴歸以告師歡，歡始奇其狀貌。繼聞諸奴之言，遂免其力作，不取其賣身之值，縱之使還。勒無盤纏不行，聞歡鄰有為馬牧之官姓率名汲桑者，勒自言能相馬，桑亦奇其壯偉，厚遇之。
　　一日，於武安臨水傭田，偶遇一隊遊兵經過，怪勒不避，執擁而去。正走間，草際趕起一鹿，眾人撇下石勒，競相逐鹿，勒因是走脫。俄見一老人前來謂勒曰：「適間之鹿，我所為也，方脫子於難。子後有大福，宜自保重。」勒拜而受命曰：「多謝指迷。」起視老人，不知所往。勒自是忻然自得。會公率藩起兵趙魏，汲桑與勒率數百騎赴之，為苟晞所敗。後又與晞戰，大敗，桑走死，勒歸降劉淵。淵見其奇偉，乃以為輔漢將軍，數有功勞，乃令其攻巨鹿、常山二郡，始得行其志焉。
　　卻說漢主淵大宴將士於平陽，報石勒拔魏、汲、頓丘三郡凱還，淵大喜。宣勒至，拜於殿下，問勞已畢，便令赴宴。原來勒自降後居左國，禮賢納士，惜民養軍，數四出征，無有不勝，因此漢王甚愛之。常歎曰：「使吾有子如此，即死有何恨！」因以勒為輔漢將軍。先引兵去伐流部，軍人得勝而回；復使寇魏、汲、頓丘，又得勝而回。
　　當日宴罷席散，回至寨中，心懷悶悒。是夜月明，自思如此英雄，不能獨佔一方，今反居於人下，因放聲大哭。忽一人自外入，大笑曰：「世龍何故如此？今日有何不快之事？何不與我商議而自苦也。」視之，其人姓張，名賓。勒請坐，而問於勒曰：「為何而至於哭？」勒曰：「恨半生碌碌，恐虛度耳。」賓曰：「久居人下，自不能伸丈夫之志，公何不向漢王乞兵攻巨鹿、常山，從中以成大業。」言未畢，倏有六人入曰：「公等所謀吾已知之，吾六人手下有精勇百餘，少助將軍一馬之力。」視之乃夔安、孔萇、支雄、呼延莫等。勒大喜。張賓曰：「只恐漢王不肯動兵，奈何？」勒曰：「吾自代他征討，如何不肯？」
　　商議已定，次日入見漢王，拜於階下。淵問其故，勒曰：「臣欲乞兵攻巨鹿、常山二郡，收錢糧，廣土地，以報陛下知遇之恩，未審聖意若何？」漢主曰：「卿肯出力，如何不從？且目今正缺糧草用度。」即以精兵三萬，馬千餘匹，加封石勒為征東將軍、并州刺史、汲郡公，命其攻巨鹿、常山二郡。勒領命謝恩而出，即領兵速行。以刁膺為股肱，及張敬、夔安、孔萇、桃豹、逯明為牙爪，并州諸胡羯多從之。
　　史說張賓，字孟孫，趙郡頓丘人。博涉經史，不為章句，胸次闊達，有大節大志，多智多謀，機不虛發，算無遺策。嘗自謂不後子房，但不遇漢高耳。聞勒動兵攻巨鹿，因謂所親曰：「吾歷觀諸將，無如此胡將軍者，可與共成大業。」主意已定，即佩劍詣勒軍門大呼請見。勒聞知，即請人，亦未之奇也。
　　張賓以策上勒，由是奇之，用為謀主。時勒眾至十餘萬，集衣冠人物別為「君子營」，於是勒軍大振。
　　次日，起行來攻巨鹿、常山二郡，劉寵聞知，引軍來迎。
　　次日，石勒引大隊軍馬來到，劉寵引軍出迎，兩陣開處，石勒於陣前令眾軍大叫曰：「何不早降？」劉寵令軍士發進，兩陣吶喊。這邊道勝，那邊誇能。支雄出馬搦劉寵，決勝負，定輸贏。寵當先出馬，張英曰：「不須主公勞力，吾自擒之。」張英出到陣前，支雄曰：「汝非是敵手，只教劉寵出馬。」張英大怒，挺矛直取支雄，兩馬相交十餘合，劉寵急鳴金收軍。張英曰：「我正欲擒殺賊將，何故收兵？」寵曰：「吾聞張賓引兵襲取城池，城中有一人姓吳名豫，乃松江人。聞得與石勒為內應，若城池不保，我等安歸？不如還城會師，統軍馬再來迎敵。」劉寵收軍回寨，勒亦不趕。長史孔萇進曰：「張公已取巨鹿，彼軍無戰心，今夜正可劫寨。」勒然之，當夜分兵，長驅大進。劉寵軍將原無紀律，加之敗後四分五落，張英難支，引數十人投別處去了，劉寵與謀士許子亦走陵城去了。
　　石勒連夜進兵至巨鹿，時城被張賓詐稱劉寵軍馬敗回，誘開城門，接勒入城坐定，出榜安民，勒取四方之眾於巨鹿，安民惜眾，投者無數。巨鹿內外之士民初聞兵至，老幼皆失魂喪魄，官吏盡棄城廓逃避山林。及勒至，治軍士，軍士奉命，並無一人敢出擄掠者，故雞犬果木分毫不動。民心大悅，競送牛酒到寨勞軍。勒以金帛答之，歡聲遍野。其有劉寵等舊軍願從軍者，併除門戶；不願為軍者，繼發糧米，令自歸家生理。四方之民聞勒清政，誰不仰羨？由是聲勢大振勒使逯明守本郡，自領兵進取常山。太守程晟令嚴興出戰，交兵於楓橋，興橫刀立馬於橋上。勒軍望見，報到中軍，勒便欲出。張賓諫曰：「夫主將乃籌謀之所主，不可自出；三軍之所繫命，不宜輕出。願明公重天授之資，副四海之望，無令國內上下危懼。」勒謝曰：「先生之言如金玉，但恐將士不用命當先耳。」隨遣王陽出馬。陽驟馬至橋下，正待交鋒，而支雄、桃豹各從河內涉水而過，亂箭射倒岸上之軍，飛身上岸。嚴興望見，忙退入城。支雄、桃豹直殺至城下。王陽大兵並進，圍住常山，一圍三日。勒引眾將到城下招諭，城上一個裨將，左手執定護心梁，右手指著城下罵。王陽在馬上拈弓搭箭，道：「看我射這廝左手。」一箭射去，正透手背，釘在護樑上，城上下看者無不喝采。群卒救了，進去見程晟，說城外有一人如此神箭。晟大驚，商議求和。
　　次日，使嚴興出城來見石勒。勒延入寨中，同坐飲酒。酒酣，勒拔劍欲砍嚴興所坐之席，興驚倒在地。勒笑曰：「聊作戲耳，勿驚。」問興曰：「汝主求和，欲何如也？」興曰：「欲與將軍平分常山。」勒大怒曰：「鼠賊怎敢與吾等輩也！」
　　興急起，勒擲劍砍之，應手而倒，割其首，令從者提回城去。
　　程晟料敵不過，棄城而走。勒進兵追襲，勢如劈竹，生捉程晟，領眾入城。
　　是時，石勒取得巨鹿、常山二郡三十餘城，以及聚集胡羯之眾來附者，共有兵三十餘萬，戰將千餘員，威聲大振。石勒聚眾宴會，問眾將佐曰：「吾得群賢輔佐，戰必勝，攻必取，又得降兵二十餘萬，意欲回國，其事如何？」張賓出席曰：「重寄者不歸，功多者不賞。今明公威名，天下所知，不如因此自立一方，亦不逆漢主之命，結為兄弟，橫行四海，誰敢不遵乎！」於是勒意乃決，與眾商議進兵攻討襄陽城。次日，石勒謂將士曰：「吾始受命於漢，安可就背？」於是使人還國報捷，請益糧兵。次日，使人入漢報捷，漢主淵大悅。又遣楚王劉聰與王彌來協助石勒去攻洛陽，命勒為前鋒都督，軍至壺關。壺關守將見其勢大，莫敢當鋒，引眾退還。劉琨聞漢兵至，即發兵來救援，不克，勒兵已入關了。
　　群臣急奏，懷帝，大驚，請太傅越來商議。越奏曰：「不須聖慮，臣等與百官遣將拒之。」於是，越即出朝入公府，遣河南內史王曠、將軍施融以兵五萬出拒之。時曠兵濟河，欲長驅而前，融曰：「彼乘隙間出，且當阻水為固，以量形勢而拒之。」曠怒曰：「胡寇入關，主上臥不安席，今委我等擊之，恨不得一戰擒虜，君欲阻眾耶？」言訖，遂以兵逾太行山，與漢軍相遇於長平。劉聰見有敵兵，乃自拍馬挺槍出戰，不上數合，晉兵大敗，王曠等人皆死於亂軍之中，賊眾盡降於漢。

第七十四回　坦延詐降敗劉聰
　　八月，漢劉聰之兵將至洛陽，晉將軍曹武引兵拒之。劉聰自出馬與武交戰，未經三合，武兵大敗各散。曹武棄眾逃潰，乃單騎走還洛陽，漢軍長驅至攻洛陽。劉聰連勝數陣，怠不設備。時弘農太守坦延以兵五千拒聰，恐寡不敵眾，乃設計詐降於聰。聰以為實，至次夜以牛酒勞軍，軍士皆醉歇息。半夜，坦延乃使其眾散往各營放火，大叫晉兵全隊在此。漢軍醉中，見火光沖天，各持刀自相殘殺。及至天明，聰軍死其大半。坦延以兵擊殺，漢軍大敗而逃退二十里屯住，招集殘軍。
　　至十月，以其眾來攻洛陽，屯軍於西明門。衛將軍北宮純謂諸將士曰：「敵眾我寡，難於拒戰。今彼遠至，有勞無逸，宜乘其勞未定而擊之，可以取勝。」眾領諾。至夜，北宮純親自率勇士三千人攻漢壁。時漢兵初至，行路辛苦，聞晉兵至，皆自奔潰，不敢當鋒。漢將軍呼延顥連忙跨馬出拒敵，被北宮純馳至，大喝一聲：「休走！」掄刀當頭便砍，呼延顥竟死於非命。劉聰見晉兵甚盛，乃收眾屯洛水，計點諸將，始知呼延顥被殺，大司空呼延翼亦為晉兵所殺。劉聰勢窮，連忙遣使回國求救兵。漢主淵欲發兵前來，當宣於修之上言曰：「歲在辛未乃克洛陽，今晉氣猶盛，大軍不歸必敗，不如召還。」漢主淵曰：「然！」於是遣人乃召楚王劉聰回國。聰聞召還軍，乃以眾歸平陽，使王彌以軍出軒轅關。流民之在穎川、襄城、汝南、南阻、河南者數萬家，素為居民所苦，皆殺長史以應王彌。
　　庚午四年，漢烈宗劉聰光興元年正月，琅邪王司馬睿以周圯有三定江南之功，拜圯為吳興太守，圯奉命受職。漢主淵又遣曹嶷為將，寇東平、琅邪，又使劉靈寇幽州。四月，漢劉靈以二萬軍來寇幽州。王浚急忙點軍，分二隊埋伏險津兩畔。靈兵直過險津，被伏兵出截。正欲交鋒，浚大軍又至，當三下夾攻，靈死於亂軍之中，殺散余兵，俱各走還。

第七十五回　劉聰殺兄為漢王
　　卻說漢王劉淵寢疾，以陳留王歡樂為太宰，楚王聰為大司馬、大單于，並錄尚書事，安昌王劉盛、安邑王劉欽、西陽王劉睿分典禁兵。聰於年少時，不好讀書，惟誦《孝經》、《論語》，曰：「誦此能行足矣，安用多誦而不行乎？」李喜見而歎之曰：「望之如可易，及至肅如嚴君，可謂君子矣！」淵以其忠篤，故臨終付以要任。淵既卒，眾臣立太子劉和即位。和性猜忌無恩，宗正呼延攸、侍中劉秉、西昌王銳說和曰：「先帝不推輕重之勢，使大司馬擁十萬眾屯於近郊，陛下便為寄坐耳，宜早為之計。」和信之，至夜召劉盛、劉欽告之。盛曰：「陛下勿信讒言以疑兄弟，兄弟尚不可信，他人誰足信哉？」
　　攸、銳聞知大怒，命左右將二人殺之，遂將兵五千攻聰於單于台。
　　聰聽說攸、銳為亂，乃命起兵出台，與呼延攸、劉銳等交戰。攸、銳等大敗，走入南宮。聰前鋒諸軍隨追人南宮，遇漢主和，大喝：「休得無禮！」諸軍將和殺之，入內執住呼延攸、劉銳、劉秉等，皆殺之，遂出迎大司馬劉聰人內即位。北海王劉乂乃劉淵之子也，聰以位讓之。劉乂涕泣固辭，聰遂即位，以乂為皇太弟，領大單于，以子劉粲為河內王，都督中外諸軍事，以石勒為并州刺史。又立妻呼延氏為皇后，以劉殷為太保，李弘為大鴻臚，其下群臣皆有封贈。
　　史說劉聰，字玄明，乃劉淵第四子也。母張氏初孕聰之時，夢日入懷，寤而告淵。淵曰：「此乃吉祥也，慎之勿百。」至十五個月而生。聰年十四，究通經史，百家之言及《孫吳兵法》，無不誦之。既殺兄自立後，在位八年，改元者四。
　　卻說皇太后單氏生得姿色絕美，聰愛其麗，故立為皇太后。
　　每退朝幸其宮與通，後事露，被其子劉乂以為言，謂其不正可污，單氏慚愧。後人有詩歎曰：堪歎胡人專恃強，殺兄自立作君王。
　　孰知七八年間事，孤子由然亦被傷。
　　卻說氐酋蒲洪，驍勇多權略，群氐皆畏服之。漢主聰遣人拜為平遠將軍，不受，乃自稱為秦州刺史，略陽公。史說蒲洪家池中，蒲生長五丈五節，如竹形。時人鹹謂之蒲家，因為姓焉。又隴右大雨，謠曰：「雨若不止，洪水必起。」因名洪。
　　後以晉穆帝永和間，讖文有草付應王義，以孫堅背有草付字，遂改苻氏矣。
　　卻說雍州流民，因難逃避在南陽，朝廷聞知，遣使持詔書來南陽，遣流民還鄉里。流民以關中荒殘，皆不願歸。荊州都督山簡見流民不肯歸，遣兵五千促發其還京兆。又有王如者，潛結壯士二千餘人，乘簡兵不備，夜襲其眾，大破之。攻城鎮，殺令長，聚眾至四五萬，自號「大將軍」，使人稱藩於漢。

第七十六回　猗廬大破鐵弗氐
　　初，匈奴劉猛死，劉虎代領其眾居新興，號「鐵弗氐」，與白部鮮卑皆附於漢。并州刺史劉琨將討之，恨力不及。史說劉琨，字越石，中山魏昌人。少得雋朗之目，自負志氣，有縱橫之才，而頗浮誇。與范陽祖逖為友，俱以雄豪著名。永嘉元年，惠帝以為并州刺史。至是白部、鐵弗為亂，意甚憂之。
　　卻說北胡白部大人結連鐵弗劉虎，共計狄兵十萬人，大掠邊城。劉琨聞知，白部大人並鐵弗氐劉虎為亂，連兵擾境，急忙寫表，令人申奏朝廷。晉懷帝聞知，發詔回并州，令劉琨隨便起軍征討。琨大驚，恐寡不敵眾，與王平商議。平曰：「今北魏穆帝拓跋猗廬部下雄兵百萬，戰將千員，與本朝和親，不如割西河地與之，料穆帝必從，起兵前來助戰，裡應外合，可擒白部大人矣。」琨曰：「恐他不肯動兵。」平曰：「可使君公子前去為質，彼自肯動兵。」琨曰：「既如此，事急矣，我就作書，汝與公子導即行。」言訖，即喚劉導出曰：「今白部大人統兵犯境甚急，你可同王平去北魏處為質，借兵征討，候殺退白部，我即將西河之地換汝而還，汝宜小心。」導垂淚與王平便行。不數日，到北五原，呈上文書，代主看訖，即留劉導，當作回書與王平回去。乃聚集文武計議，起兵五萬，乃使太弟之子鬱律為將，出并州助戰。
　　卻說鬱律姿質雄壯，甚有威略，後號為平帝。今奉命救援，以蔣琰為參軍，以江夏律為長史，以趙延為大將，總督軍馬，用西渠為副將，又用北將數十員，共起兩部甲兵，總計十萬，前往并州。起發大隊人馬，各依隊伍，夜住曉行，所過之地，秋毫無犯。
　　卻說白部聽知平帝自引兵來，與鐵弗共議分兵二路迎敵。
　　鐵弗取左路，白部取右路，共有五萬軍馬。且說鐵弗氐一軍前來迎敵，為頭先鋒姓郎名喚，使支大戟，有萬夫不當之勇。生得身長九尺，面貌醜惡，離了大寨而來拒戰北兵。
　　卻說平帝大兵已到境界，前部大將西渠、副將張疑抵前入界首，與煥軍馬相遇，列成陣勢。張疑出馬與煥交鋒，戰數合，疑詐敗，煥隨後趕來。走不數里，西渠、王興齊出，絕其後路，疑復回，三將夾攻，生擒郎煥。解至大寨，來見平帝，平帝教斬。
　　卻說鐵弗、劉武見部將被捉，大驚，急來與白部大人商議進兵。當白部大人令金單、花奴、阿會三大人各領兵五萬，分三路迎敵平帝軍馬。三人得令，即出營寨。金單大人領兵取左路進，花奴大人以兵取中路進，阿會大人以兵取右路進，各帶五萬胡兵，分路而進。
　　卻說平帝軍行五十里下寨，三路左右中各有報馬報胡兵三路而來迎敵。平帝在帳中見說，喚趙延至帳前，卻待吩咐，故不開言。又喚西渠至帳前吩咐，又不開言。卻又喚王平、伯恭至前，吩咐曰：「今胡兵分三路而來，吾欲使趙延、西渠二人去敵，為此二人不識地理，吾不敢用。王平汝可往左路迎敵，伯恭汝可往右路迎敵，吾令趙延、西渠隨後接應。汝二人今整頓了軍馬，來日平明進兵。」王平、伯恭聽令而行。又喚張疑，吩咐你領一支軍馬取中路，去敵胡兵。今日整頓軍馬，明日平明約會左路王平、右路伯恭一齊進兵，趙延、西渠隨後接應，皆聽令去了。趙、西二人面有怒色，平帝曰：「吾非不用汝二人，恐失銳氣也。」趙延曰：「倘我等識得地理如何？」平帝曰：「若如此，吾用汝為大將。」趙、西二人辭退，平帝隨即喚回，吩咐曰：「你二人是中年人物，休被胡兵算計，自宜小心。」趙延二人到自己寨中，商議曰：「吾二人是中年人，不用我等為先鋒，卻用後生，言吾二人不知路徑，因此羞辱於我輩，真可氣也。」西渠曰：「我二人各上馬親自去探路，拿住土人，教他引路。」趙延從其言。二人上馬逕取中路而來。行不數里，遠遠望見塵頭起，二人策馬上山坡看時，早見胡兵哨馬數十騎來往巡哨。趙延、西渠分兩路衝出去，胡兵見了，大驚而走。
　　趙延、西渠各生擒一人回寨，問其路徑。胡兵曰：「前面是金單元帥大寨，正在山口寨邊，東西兩路卻通五溪元帥花奴寨，並諸洞使阿會之寨之後。」趙、西二人聽知這話，當晚點起五萬精兵，教擒來二人引路。二更左右，明月當空，趙、西二人同去劫寨。來到金單寨邊，已及四更，諸胡方起造飯，準備日間廝殺。趙延、西渠兩路殺人，胡兵大亂。延直到中軍，正遇金單，交馬只一合，刺殺金單于馬下，割了首級，余軍潰散。
　　趙延便分一半軍與西渠，抄東路花奴寨，自領一半軍投西路抄阿會寨。趙延二人卻從胡兵寨後殺出，將及到寨時，天色微明。
　　卻說西渠殺奔花奴寨，花奴已自知了，引軍出寨後拒敵。
　　只聽前寨門大喊，原來王平軍馬已到，兩下夾攻，胡兵大敗。
　　花奴沖條路走脫，背後西渠追趕不及。
　　卻說趙延殺到阿會寨時，伯恭引軍先到，內外攻擊，胡兵亂竄，阿會死戰得脫。白部知三路敗亡，遂引本部兵迎敵。北兵四下圍裹將來，左右衝突。白部鐵弗又逢劉琨引大兵攔住去路，後兵趕著白部大人、鐵弗、劉武，眾將一湧齊上生擒，押赴大寨來見平帝，兵降者無數，平帝盡收之。命將白部大人、鐵弗氐、劉武盡斬之。
　　次日，并州刺史劉琨一班兒將官，以牛酒糧米來北寨謝平帝，犒勞北軍。平帝大悅，留坐，備酒相待，就要索西河之地。
　　琨答曰：「大王暫且引兵還國，吾寫表奏過晉帝降詔，前來交割其地，必然有丹詔來封贈殿下矣。」平帝曰：「君言亦是，來日退兵還國，不可失信。」於是送劉琨還州。次日，自領眾軍還國，朝見穆帝去訖。劉琨歸州，即時使人上表入朝，奏與晉帝，盛稱拓跋助國，大破白部大人及陷鐵弗、劉武之功。懷帝大悅，使人奉詔入北，進穆帝為代公，封為大單于，國割西河五縣馬邑、陰館、樓煩、疇崞、陘南與北單于。穆帝大喜，置酒相待來使，就請劉導同飲。次日，各以珍寶貢賀晉帝，又使劉導與使歸還并州。因此穆帝又得其地，東接代郡，西連西河朔方數千里。其時與白部爭戰，五縣人民逃散，猗廬乃徙人十萬家充之，於是大霸匈奴之地。
　　時北地屬幽州王浚管，穆帝遣人來守代郡，王浚方知劉琨表以地割猗廬，浚由是與琨有隙，深恨之。乃以兵出拒猗廬之眾，被猗廬殺敗，走回幽州，不敢復出。猗廬既得志，以封邑去國懸遠，民不相接，乃遷部落萬餘家，自雲中入雁門，從琨求陘北之地，琨不能制，且欲倚之為援，以其地與之，由此猗廬益盛。琨遣使入朝，言於太傅越，請兵共討劉聰。越忌苟晞為後患，遺書不許。
　　時京師饑困日甚，太傅越使人以羽檄征天下之兵入援京師。懷帝親謂使臣曰：「為我詔征諸鎮，今日尚可救，後則無及矣。」使人去了，卒無至者，止有荊州都督山簡遣人以兵五千入援，又被漢王如敗走還。王如遂大掠沔、漢，直進逼襄陽。
　　時懷帝大驚，急召文武商議遷都以避其難，惟王衍堅執為不可，乃令賣車牛以安眾心。漢石勒以兵擊并州，王如以兵寇襄陽。
　　十一月，太傅越見胡寇益盛，內不自安，乃戎服入內，見帝曰：「今石勒以胡寇佔去州郡日甚，臣請出討石勒。」帝曰：「今胡虜進逼郊畿，公豈可遠去以孤根本？」越對曰：「臣出而幸破賊，則國可振，猶強於坐待困窮也。」言訖，乃出率甲士四萬向許昌，留何倫防察宮省，以行台自隨。用王衍為軍師，朝賢素望悉為佐吏，名將勁卒鹹入其門。於是宮省無復守衛，饑死日甚，盜賊公行，府寺營署，並握塹自守。越既出，東屯項城，自領豫州牧。
　　初，李毅死，其子李釗自洛往寧州，人奉之以為主州事，遣人詣京師，求為刺史。朝廷不許，乃以王遜為寧州刺史。遜奉詔至寧州，復表以李釗為朱提太守，朝廷許之。時寧州外逼於城，內有夷寇，城邑丘墟。遜乃自惡衣疏食，招集流散，數年之間，州境復安。又誅土豪不奉法者十餘家，州境大治。遜乃點所部兵三萬餘，出擊五苓夷。五苓夷無備，被王遜入其營壘，盡滅五苓之族。因此內外震服，寧州始安。
　　卻說漢王聰自以越次而立，忌其兄恭為亂，乃密使人殺之。
　　時單皇太后有美色，漢主聰烝焉。其子劉乂屢以為言，單氏慚恚，至是死，乂之寵由是漸衰。呼延皇后言於劉聰曰：「父死子繼，古今之道，太弟何為者哉？陛下百年後，粲兄弟必無種矣。」聰心然之。劉乂舅沖謂乂曰：「疏不間親，而主上有意於河內王矣，殿下何不避之？」乂曰：「天下者高祖之天下，兄終弟及，何為不可。粲等既壯，猶今日也。且子弟之間親疏距幾，主上寧有此意乎？」遂不聽。
　　五年，漢嘉平元年正月，漢曹嶷以兵五萬寇青州，苟晞以六萬人出拒險隘。曹嶷不能入境，乃還歸漢。被晞追出趕殺，嶷大敗，走回去訖。石勒寇江夏，吏民聞風皆逃，江夏遂被其陷。勒意初欲保據江漢，張賓以為不可。會軍中饑死者大半，乃渡沔，寇江夏守之。
　　卻說譙周之子居巴西，為成太守馬脫所殺。其子譙登逃，請劉弘詣兵復仇。弘乃表登為梓潼內史，使其自募民兵去討。
　　於是譙登募巴蜀流民，得二千人，西上攻巖渠。馬脫無備，被譙登陷兒獲之，遂斬馬脫，哭祭其父而食其肝，遂據涪城。成主李雄遣五節以兵一萬來攻涪城，屢為譙登所敗。至是連圍三年，譙登食盡援絕，士民熏鼠食之，餓死甚眾，無一人離叛者。
　　及是成兵攻陷其城，登被成兵所獲，來見成主雄。雄欲宥之，登詞氣不屈，遂遇害。
　　卻說巴蜀流民在荊湘間，為土民所困苦。湘州將軍馮素與蜀人汝班有隙，言於刺史苟眺，欲盡誅流民。流民大懼，四五萬家一時俱反。以醴陵令杜弢為湘州刺史，以領其眾以拒苟眺。
　　卻說揚州都督周馥以洛陽孤危，表請遷都壽春。太傅越恨馥不先白己，大怒，使人召馥。馥懼不行，太傅越密使人命琅邪王睿攻之。於是睿遂引兵攻馥，馥大敗而走。琅邪王遂以王敦為揚州刺史，都督征討諸軍事。
　　三月，苟晞恨太傅越易其鎮，移檄諸州，陳越罪狀。懷帝亦惡越專權違命，所留何倫等抄掠公卿，逼辱公主，密使人賜晞詔使討之。晞由此興兵，欲來討越，越亦知其檄罪狀。晞領兵攻越，先令騎兵收越黨尚書劉曾、侍中程延斬之。越憂憤成疾，乃召集諸將士王衍等至臥所，謂曰：「吾自起兵陷穎、顒至今，得卿等戮力，攻戰必克，今為強漢所困，無能解救。是以憂憤成疾，量必不起。汝等各效忠義之心，毋懷懈怠之意，殺退漢兵，保輔少主。」言訖，淚下如雨，遂以後事付王衍，而次日卒。
　　越既卒，收鹼訖，眾將士共推王衍為元帥。衍不敢當，奉越喪，欲還葬。何倫聞知越卒，以裴妃及世子司馬毗自洛陽東走，城中之民爭隨之，來奔越喪。時懷帝亦知越卒，乃追貶越為縣令，詔以苟晞為大將軍，都督青、徐、兗、豫、荊、揚諸軍事，晞得志焉。

第七十七回　勒責王衍亂天下
　　四月，太傅越卒，王衍保喪還國。石勒使孔萇率輕騎追至苦縣東郡，將軍錢端出與孔萇交戰十餘合，錢端被萇殺於馬下。
　　萇揮騎圍而射之，十萬晉兵無一免者，皆被射死。將司徒王衍並東海王棺櫬皆擒執，回寨見石勒。石勒坐幕下，孔萇押王衍跪在地下。勒問衍曰：「晉之國事虛實，君知可為我言之。」
　　衍曰：「城內虛實，禍敗之由，計不在我，今將軍大振威名，天下歸心，不如乘此立尊號，三分天下，誰敢阻並？且衍少無宦情，不豫世事，未覺其困。晉國虛實，明公已知，何須問衍？」勒曰：「君少壯登朝，名蓋四海，身居重任，何得言無宦情，不曉動靜？破壞天下，非君而有誰人？」勒意欲准其降，故謂孔萇曰：「吾行天下多矣，未嘗見如此之人，當可留否？」
　　萇曰：「彼乃晉之三公，必不為我盡力。」勒曰：「既不可留，加以鋒刃。」言訖，叫左右牽衍出斬。
　　衍臨刑言曰：「嗚呼！吾曹雖不如古人，何若不祖尚虛無，戮力以匡天下，猶可不至今日矣！」勒令氐人排牆殺之。又令剖越柩，焚其屍，曰：「亂天下者，此人也。吾為天下報之。」
　　其世子毗及宗室四十八王皆死於難。惟裴妃為人所掠賣，渡江而去。初，琅邪王睿之鎮建業，裴妃意也，故睿德之。及聞裴妃為人掠賣渡江，尋得厚加存撫，以其子沖繼越之後。
　　史臣斷八王曰：
　　昔高辛撫運，釁起參商，宗室嗣立，禍纏管、蔡。詳觀曩冊，逖聽前古，亂臣賊子，昭鑒在焉。有晉郁興，載崇藩翰，分茅賜瑞，道光恆典，儀合式兗，禮備彝章。汝南以純和之姿，失於無斷。桂陽習果銳之性，遂成凶狠。或位居朝右，或職參近禁，俱為女子所讒，次第受誅。雖曰自貽，良可哀也。倫實庸瑣，見欺孫秀，潛構異圖，煽成奸慝。乃使元良構凶酷，上宰陷誅夷，乾曜以躉傾，皇綱於焉中圯，遂裂冠毀冕，幸百六之會，綰璽揚纛，窺九五之尊夫神器焉可偷安，鴻名豈容虛假。
　　而欲托茲淫祀，享彼天年，凶暗之極，末之有也。
　　冏等父子倡義勤王，維鴻業於既成，拯皇輿於已墜，策勳奇絕，良足可稱。然而臨禍忘憂，逞心縱慾，曾不知樂不可縱，盈志難持久。笑古人之未工，忘已事已拙。向若采王豹之奇策，納孫惠之嘉謀，高謝兗章，永表東海，雖古之伊、霍，何以加焉！長沙才力絕人，衷概邁俗，投弓掖門，落落標壯夫之氣，馳車魏闕，凜凜懷烈士之風，雖復陽九數屯，在上之情無奪，撫其遺節，終始可觀。穎既入總大權，出居重鎮，中台藉以成務，東宮資以宅心，乃協契河間，共圖進齲而顒任李含之奸詐，仗張方之凌虐，遂至滅門喪亡，長沙授首，逞其無君之志，矜其不義之強。鑾駕幸巡，冀乎有征無戰；乘輿西幸，非由望秩觀風。若火燎原，不可撲滅，矧茲安忍，能無及乎！東海糾合同盟，創為義舉，匡復之功未立，陵暴之釁已彰。罄彼車徒，固求出鎮。既而帝京寡弱，狡寇憑陵，遂令神器劫遷，宗社傾覆。數十萬眾，並垂餌於豺狼；四十八王，鹹損身於鋒刃。禍難之極，振古未聞，雖及楚如，猶為幸也。
　　自惠皇失政，禍起蕭牆，骨肉相殘，黎元塗炭。胡塵驚而天地蔽，戎兵接而宮廟隳。支屬肇其禍端，戎羯乘其間隙。悲夫！詩所謂「誰生厲階，至今為梗」，其八王之謂矣。

第七十八回　石勒引兵攻襄陽
　　卻說石勒引兵來攻襄陽，襄陽守將李德，聞知勒起軍馬來取襄陽，慌引軍出。兩軍對陣，李德出馬見勒曰：「汝何故起兵？」張賓曰：「我奉天命來誅賊也。」李德曰：「汝乃胡人，與人作奴，今始得志，便來相吞。」言訖，支雄曰：「環眼賊漢，何敢辱我主人！」言訖，亦挺戟驟馬與其交戰。兩個酣戰一百餘合，未分勝負。李德見胡兵四面漸漸圍裹將來，恐有疏失，急急鳴金收軍入城。張賓分兵四面圍定。德謂眾曰：「今胡兵圍城甚急，如何是好？」眾議曰：「不若棄城走還洛陽，此為上策。」德曰：「誰可殺開此圍？」小將陳仁曰：「某願當先。」於是德令仁領兵在前，自保家眷，當夜三更乘月明，大開西門，正遇支雄，殺開血路，保著家小，走奔洛陽。石勒見李德帶家小而走，命諸將休趕。
　　次日平明，引眾入城，安民諭訖。命逯明守鎮，自同諸將領兵來攻江西，江西郡守等官聞其兵威勢大，不敢迎敵，各自潰逃，只有軍民舉眾投降，是以得據江西。張賓勸勒還北，勒意欲有雄據江、漢之志；弗從。由是封張賓為參軍都尉，領記室，專居中總事。

第七十九回　城陷懷帝被漢虜
　　卻說漢主聰設朝，謂群臣曰：「自輔漢將軍征南，積歲不還，未知勝負如何？」群臣奏曰：「前日有表來奏說大捷，連得巨鹿、常山、江西等郡，自今軍屯洛陽，未曾輕進。」漢主曰：「朕欲另差一將領軍前去，助輔漢將軍石勒攻洛陽，誰肯代朕此行？」言未畢，一人出班奏曰：「小弟願往。」聰視之，乃其父養子劉曜也。
　　史說劉曜，字永明，劉元海之族子也。少無父母，劉元海養之為子。曜幼聰慧，有奇度，年八歲從元海獵於西山，遇雨止樹下。迅雷震樹，旁人莫不顛倒，曜神色自若不動，元海異之，曰：「此吾家千里駒也。」及長，為人性磊落宏寬，與眾不群，雄武過人。鐵厚一寸，常以鐵胎弓立射之而洞入，時人號「神射」。尤好讀書，武略諳請誦。常侮吳、鄧，而自比管、毅、蕭、曹，時人輕之，莫之許也。而劉聰每曰：「永明乃世祖、魏武之流，何足比數公哉！」嘗隱跡管涔山，以琴書為事。
　　夜閒居，忽有二童人跪曰：「管涔王使小臣奉謁趙皇帝，就獻寶劍一把，與皇帝留出軍用。」言訖，置於地，再拜而去。曜驚以燭照之，劍長二尺，光華非常，赤土為屑，背上有銘云「神劍御除眾毒」。曜出拜謝神人，遂佩之。劍隨四時而變，為五色，可以出陣，無不勝也。
　　當曜前去助勒，漢主聰以兵五萬使耀去助石勒攻洛陽。曜既得軍馬，即出朝門，次日領軍就行。來至南地，入見石勒。
　　石勒聞知，出來迎接入府，置酒洗塵。及曜敘漢主差某同君共攻洛陽之事，勒大喜曰：「殿下伺力，南可圖矣。」言訖，又飲酒至晚，方送劉曜回營。
　　次日平明，勒與曜商議分作二隊而行，勒自為前部，劉曜為後部，二人長驅大兵來攻洛陽城。其時乃正月，漢劉曜與石勒領大兵二十萬至城下圍住，晉懷帝大驚，急聚文武商議，使軍民上城日夜守護。勒、曜攻打月餘不下，石勒乃請始安王劉曜到營相見，以酒宴相待。禮訖，勒開言曰：「今攻洛陽不下，可使人回國請添兵，再來攻之，必克。況且今缺少糧米，不如退兵，殿下可去攻三台城，某自打邯鄲城，取二邑錢糧以資軍急，待來年春暖，主上軍至，卻又復攻洛陽，殿下主意如何？」
　　曜曰：「君言正合我心，不如分兵退攻三台、邯鄲二城屯紮，此計大善。」於是，曜即使使回國起兵。次日，拔寨起行，領軍來打邯鄲、三台；離城數里安營，商議攻城。
　　卻說大單于漢主聰設朝，太保劉殷奏曰：「始安王表到，奏請添兵益將，攻打洛陽，陛下聖意若何？」漢主聰問曰：「誰可領兵征南？」大將呼延晏出曰：「臣請行。」漢王曰：「得卿引兵而行，協助二人，大功必成，朕甚悅。來日卿可點齊軍馬糧草，即便行，朕旦夕望汝奏捷。」於是，呼延曼領精兵二萬七千人來攻洛陽，軍馬直至城下。聞說勒二人分兵攻三台、邯鄲去了，晏即傳令不必安營，限五日攻下洛陽。如不下，斬眾部長，於是三軍齊心攻打。
　　晉帝大驚，急使前將軍張進急領御林軍出城迎敵。張進出馬，呼延晏來迎。兩將於陣前鬥到四五十合，不分勝負。北軍曹奇忿怒，揮刀縱馬直出，南軍高見挺槍來迎，四員將未見輸贏。晉軍陣內夏洪引軍衝出，北將潘仁在將台望見，忙放號炮，兩邊伏弩齊發，中軍箭手都湧向前亂射。晉軍抵擋不住，忙引兵將入城，自相踐踏。呼延曼驅兵掩殺，晉軍大敗，走入城中，堅閉不出。
　　晏移軍就城下寨，潘仁進曰：「可撥兵去城邊築起土山，可以下視城中虛實。令軍人山上放箭，守軍不能抵擋，城可唾手而得也。」晏從之。於是，各寨內選生力軍人，用鐵鍬土擔就城下壘土成山，周圍築二十餘里，限旬日要完成，如遲即斬。
　　晉軍見北軍壘土為山，皆要出戰，被潘仁以弓弩手擋住要路，不能前進。旬日間築成土山五十座，上立櫓樓，分一半弓弩手於其上，望城中亂射。晉軍大懼，皆頂遮箭牌。忽一聲梆子聲，矢下如雨，晉軍皆蒙楮伏地，。城中軍人亂竄，土山上吶喊而笑，以為得計。晉侍中王雋奏帝曰：「陛下可急造發石車，方可禦敵。」帝令雋繪成式樣，鳩工連夜造成數百乘，分佈各城門內。候土山上雲梯排列，弓弩手將放箭時，命軍士撥動炮車，大石從車中飛出，飛擊其梯。霎時間將所設雲梯打得粉碎，弓弩手死者不知其數，北軍號為霹靂車也。潘仁又獻一計，令軍人於本營內用鐵鍬掘地道，直透城中，名為掘子軍，從之。雋見北軍晏不來攻城，奏曰：「北軍明不能攻，臣料必穿地道而入。」帝曰：「何以御之？」雋曰：「繞城內可掘長塹，令百姓守之，則地道無用也。」帝依其言而行之。果然掘子軍至塹邊見防禦甚嚴，只得退回，空費了許多軍力，不能得入也。
　　自是相持一月有餘，城中糧盡，百姓餓死過半。帝曰：「城中糧盡，百姓皆餓死了，如之奈何？」王雋又曰：「前日苟晞有表，奏請陛下遷都倉坦以避之。」懷帝曰：「然！」帝將欲徙之，眾公卿猶豫不決。況城中饑困，人民相食，百官流亡者十去九。帝將行，而衛從皆散，又無車輿，乃自步出西掖門至銅駝街，為盜所掠，不得進。又度支魏浚率流民數百家保河陰之峽石，掠得穀麥甚多。見懷帝至無食，乃獻供給之貲，送帝還宮。
　　時劉曜、王彌、石勒聞知洛陽將陷，乃會兵皆至城下安營。
　　次日，呼延曼見各人皆至，乃集部十二萬餘人，飛馬身先攻破平昌門，遂放火焚其府寺。司空荀藩及光祿大夫荀組皆奔轘轅去訖。次日，王彌見晏克平昌門，乃引部下兵同來攻宣陽門。
　　時漢兵齊心併力大戰，以弩箭射殺守門軍士，驍勇爭先，攻破宣陽門。呼延晏、王彌諸軍皆入，城中大亂。
　　先是懷帝自知城不能守，與庚□、王雋等於洛水備舟數只，欲走長安。俄而城陷，呼延曼至洛水，見船無數，命軍士放火焚之，不留一個。當晉帝與庾□、王雋聞北軍殺入，帝走洛水，其船已被燒燬，只得走還入得宮中。北軍湧入午門，帝急走華林園，欲出奔長安，被漢兵趕入追執之，押來見呼延曼。其時曼入居金鸞殿，傳令鳴金收軍，屯於城內。見眾軍押晉帝、庾□、王雋等來，晏命左右監之。至次日，曼將後宮金寶、珠玉庫藏一應收拾裝載上車，傳令將懷帝、大臣庾□、王雋等盡監上車，領兵還國而去。其時洛陽只存虛城，所有懷帝及大臣、金寶盡被呼延晏搜掠而去。
　　先是呼延晏先入城，始安王曜並王彌、石勒兵皆未曾至。
　　晏只有一萬七千人，與晉兵交戰於河南。晏連勝一十二陣，殺死晉兵三萬餘人。及陷城，只走了鎮東將軍顧榮、前太子洗馬衛玠等，逃入長安，其餘盡被擄向左城。
　　卻說劉曜自西明門人，殺太子司馬詮等，士民死者三萬餘人。遂又遣人發掘晉帝諸陵，焚其宮廟。見皇后美容，納之為妃。石勒乃自引兵出屯許昌。
　　卻說劉曜恨王彌不待己至，自先入洛陽，心甚怨之。當王彌聞曜至，出迎入內，說曜曰：「洛陽，天下之中，山河四塞，城池宮室不假營修，殿下宜請皇上自平陽徙來都之。」曜曰：「天下未定，洛陽四面受敵，何能守也？」於是不用彌策，命諸軍放火焚其宮殿。彌見耀不用其策，乃罵曰：「屠沽子，豈有帝王之意耶！」由是彌與曜有隙，乃自引兵東屯項關。當劉瞰說彌曰：「將軍建不世之功，又與始安王相失，將何以自容？不如東據本州，徐觀天下之勢，上可以混一四海，下不失鼎峙之業。」彌遂從之。
　　卻說左城國漢主劉聰登朝，聚集文武，正問南征之事，忽呼延晏領軍還國，押晉懷帝、庾□、王雋等入朝。拜畢，漢主劉聰大喜，就以晏為鎮南大將軍。晏謝恩，起立一旁。聰命押晉懷帝及大臣庚□、王雋等至，令放其縛，賜其平身而謂曰：「朕父與汝先帝有恩，故不加刃，恕汝王在餘部下為臣何如？」
　　晉帝聽見，只得與臣下謝恩。漢主命有司賜房宅與住，使兵外監之，於是晉帝不得復還。聰又使使以書來南，遣始安王劉曜等以車攻長安，加曜為車騎大將軍，取鎮長安。曜得命，領軍前去攻長安。

第八十回　石勒以軍據襄國
　　卻說石勒既屯許昌，集諸謀士商議，欲攻三台以據之。張賓急進言曰：「賓聞得地者昌，失地者亡。邯鄲襄國乃趙之舊都，依山憑險，形勢之國也。使君可擇此二邑而都之，然後，命師出之，授以奇略，推亡固存，兼弱攻強，則群凶可除，王業可圖矣！」石勒謝曰：「右侯之計是也。」右侯，張賓之號也。於是石勒即從之。
　　司空荀藩因洛陽陷，乃逃在陽城，得汝陰太守李炬輸給之，藩乃建行台於密，傳檄四方，推琅邪王睿為盟主，以李炬為滎陽太守，集眾以圖興復晉室不提。
　　卻說豫章王司馬瑞，乃太子司馬詮之弟也。洛陽既陷，乃奔倉坦。苟晞使人迎之，奉為皇太子，置行台，徙眾屯於蒙城，招集散亡將士。
　　卻說秦王司馬業，乃吳孝王司馬晏之子，荀藩之甥也。年十二歲，聞荀藩在密，乃南奔至密，來見母舅荀藩。藩奉之為主，欲趨許昌。天水閻鼎聚西州士民五千於密，欲還鄉里。藩見鼎有才而擁眾，用鼎為豫州刺史，以安人心。周顗為參佐，同佐秦王業，欲討群胡。

第八十一回　司馬睿招百六掾
　　是時海內大亂，獨江東地面差安，中國士民避亂者，多南渡江從之。鎮東司馬王導說琅邪王睿曰：「今天下大亂，殿下宜招其賢俊，與之謀事，可御群凶也。」睿曰：「然！」於是從之。招納忠賢，得掾屬百餘人，故時人謂之《百六掾》。刁協，字玄亮，渤海人也，少好經籍，博聞強記，琅邪王睿以為長史。卞壺，字望之，濟陰人也，壺弱冠有名譽，轉遷御史中丞，睿以為司馬。庾亮，字元規，美姿容，善談論，睿以為西曹掾。賀循，字彥先，會稽山陰人也，言行進止，必以禮讓，睿以為安東將軍。周訪，宇士達，汝南人也，少沉毅，謙而能讓，睿以為參鎮揚烈將軍，與兵一千二百，令其屯於潯陽。又得陳煩、陶侃、甘卓數十人，皆相附焉。
　　睿既承荀藩之檄，承製署置，獨江州刺史華鐵及豫州刺史裴憲二人不從其命。睿大怒，使人命王敦、甘卓、周訪合兵去擊裴憲、華軼。憲、鐵聞王敦、甘卓等來，二人乃合兵來迎。
　　次日，兩軍相遇，大戰三十餘合，軼、憲之眾大敗而走。華軼被周訪追及斬之，裴憲單騎逃走幽州，其從盡被王敦殺散。鳴金收軍，入城屯住，遣人報知琅邪王。王得捷音大喜，以甘卓為湘州刺史，周訪為潯陽太守，又以陶侃為武昌太守，命王敦總督其軍。
　　七月，大司馬王浚在幽州設壇告類，立皇太子，稱受中詔承製封拜，備置百官，列置征鎮，自領尚書令。
　　告類如《泰誓》武王伐商，《王制》言天子將出，皆雲類於上帝。

第八十二回　劉曜攻模入長安
　　卻說南陽王司馬模聞漢遣劉曜來寇長安，急使牙門將趙梁以二萬人出戍長板，以防漢兵。梁見漢軍甚盛，不敢交鋒，乃以眾降於曜。曜即使梁為前鋒，來攻長安。司馬模聞趙梁降曜，乃自以兵三萬出拒潼關，與趙梁交戰。模大敗，走回長安。於是劉曜、劉粲與趙梁合兵長驅下邽城。
　　時涼州將軍北宮純見模敗歸，亦引涼兵降劉曜。曜以為將，共攻長安。時長安倉庫虛空，士卒離散，司馬模恐不能守，乃詣劉曜營投降，被粲所殺。時關西饑懂，白骨蔽野，士民存者百無一二。劉曜等克長安，使人報知漢王。聰大悅，使使以曜為雍州牧，封中山王，命其守長安。
　　卻說南陽王模被害，世子司馬保走據上邽城。都尉陳安見模遇害，乃率眾人上邽而歸，保遂有秦州，尋稱為大司馬，承製署。隴右氐羌皆來從之，保眾稍振矣。

第八十三回　石勒陷蒙執苟晞
　　卻說石勒以軍來攻蒙城，時苟晞在蒙城，驕奢苛暴。前遼西太守閻亨諫曰：「明公居亂世，欲效中興，不可奢暴，使天下有歸也。」晞怒命左右殺之。
　　時從事明預有疾，聞亨諫被殺，亦使家人乘輿自入，諫曰：「聞亨所諫，乃天下之公，亦明公之福也，何以殺之，以失士望？」晞怒曰：「我殺閻亨，何關汝事而竟來罵我？」預曰：「明公以禮待預，故預以禮自荊今明公怒預，其如遠近怒明公何？桀為天子，以驕暴而亡，況人臣乎！願明公且置是怒，思預之言。」晞不從。
　　由是眾心離怨。加以疾疫飢餓；城內虛困。石勒軍到攻城，將士離散，無人守把。勒軍攻入城，如入虛境。石勒既入內，將苟晞、豫章王瑞皆執之。勒招晞降，晞不從。勒以鐵鎖鎖晞頸，晞方從之，以晞為左司馬。

第八十四回　石勒誘王彌殺之
　　卻說漢大將軍王彌，與石勒外相親而內相忌。會其將徐邈叛去，彌兵漸衰，聞石勒擒苟晞，心甚惡之，佯以書賀勒，略曰：公獲苟晞而用之，何其神也。使晞為公左，彌為公右，天下不足定也。
　　勒見書以示張賓，曰：「王公位重而言卑，其意圖我，此事如何？」張賓曰：「王彌與明公外親內相忌，不若乘其小衰，誘而殺之，不然終為明公之患。」勒然之。
　　時王彌與劉瑞相持，會徐邈叛去，彌勢遂衰；屢戰不利，使人請救於勒，勒未之許。張賓密謂勒，曰：「明公常恨不得殺王公之便，今天以王公授我矣，如何不聽？」於是勒命使人還，乃自以軍來救王彌。劉瑞乃撇王彌而與石勒交戰，不五合，被勒斬之，以眾來見王彌。彌大喜，心謂勒實親己而不疑也，遂排宴待之。次日，石勒與張賓用計，以請王彌。彌不之疑而詣其營，勒迎飲宴，酒半酣，將彌執祝張賓使將士推出斬之，對眾數王彌之罪，以並其眾，盡歸石勒，軍威大振。
　　卻說漢主聞石勒殺王彌及並其眾，大怒，欲討之。陳元達曰：「不可！勒之殺王彌，必有他故。況此用人之際，若討之，自必歸晉，則天下何年可定？不如加其爵秩，以慰其心，讓其不理，以禁後令。」聰聽之，使使加勒為鎮東大將軍，而讓勒曰：「卿何專害公輔，有無君之心？」勒慚愧，上表謝罪而受爵秩。卻說苟晞欲謀叛，被石勒殺之，石勒乃引大眾掠豫州諸郡，臨江而還，歸屯於葛陂。
　　初，石勒幼年未遂時，被東贏公司馬騰賣與荏平師歡為奴，遂與母相失。先是劉琨聞石勒得志，乃收其母王氏並從弟石虎在府養之。及聞勒威名日振，四方服從，乃使張儒送其母弟到葛陂來交於石勒，請其歸附晉室。勒母子相見，悲喜交集，乃厚待張儒。當拆劉琨之書視之，其書曰：將軍用兵如神，所以周流天下而無客足之地者，蓋得主則為義兵，附盜竊則為賊眾故也。成敗之數有似呼吸，吹之則寒，噓之則溫。今相授侍中領護匈奴中郎將，將軍其受之。
　　勒讀畢，謂張儒曰：「你還，代拜於汝主，道我本是羯人，今仕於漢，豈敢二心！」言訖，以名馬珍寶厚禮，並回書與儒，使謝劉琨而絕之。其書曰：事功殊途，非腐儒所知。君當逞節本朝，吾自夷難為效。
　　琨得其書，亦不過逼。
　　卻說石虎年十七，殘忍無度，勒入內白知母王氏，欲除之。
　　母曰：「快牛為犢，多能破車。汝小忍之。」及長，弓馬熟嫻；英勇莫當，每屠城邑，鮮有遺類。然御眾嚴而不煩，莫敢犯者。指授攻討，所向無前，由是勒遂寵用之。

第八十五回　賈疋復晉取長安
　　卻說安定太守賈疋字音龍，與馮翊太守索綝字安夷、護軍麴允，盡散家財，召募義兵，謀復晉室。旬日間，募得義兵五萬，來取長安。時雍州刺史麴持，聞索綝興義兵，亦率眾十萬會之，同攻長安。劉曜大驚，急使劉粲以兵五萬屯新豐，自以大眾出黃丘，正遇索綝之軍至，兩下各立陣腳。晉陣麴允出馬陣前大罵曰：「戎犬擋吾者死，避吾者生！」惱得劉曜性發，親自持刀拍馬走出陣前，更不打話，直取麴允。二人交戰十餘合，不分勝敗。索綝揮軍夾攻，劉曜抵敵不住，撥開兵器，勒馬望本陣而走。索驅軍掩殺，漢兵大敗，死者大半。
　　時劉粲在新豐，不能接應。及聞劉曜兵敗；忙引兵來救，又被麴持、麴允殺敗而逃，粲兵亦損去大半而還。因此義兵之勢大振，關西胡晉之兵翕然響應。閻鼎在密，聽知索綝等在長安謀復晉室，乃奉秦王業入關來，據長安以號令四方，共討劉聰。其荀藩、周顗等皆山東人，不欲西行，至中途逃散。周顗逃奔江東，獨鼎領眾保秦王業至藍田，使人告賈疋，疋發兵五千，迎之入於雍城，使梁綜以兵一萬衛之，疋復同綝、允等墳長安。

第八十六回　彝指王導管夷吾
　　卻說司徒掾周顗，字伯仁，乃安東將軍周俊之子也。因洛陽陷，晉帝被擄，秦王西行，聞琅邪王睿招賢，乃來江東投之。
　　是日，睿正與王導等文武同議興復之事，忽門吏報司徒掾周顗來投，王即令請入。顗即入府堂拜見琅邪王，曰：「臣為帝被北擄，故來投依殿下，同謀恢復。」睿大喜曰：「吾正商議起兵，今得卿來戮力，其事成矣。」言訖，以顗為軍咨祭酒、前軍騎都尉。言未畢，門吏入報譙國桓彝來投。睿命人拜見訖，睿以為安東將軍。
　　桓彝字茂叔，性通朗，早獲盛名，亦因避亂投奔。見睿微弱，心中憂懼不樂，而謂周顗曰：「我以中州多故，來此求全。
　　今見主上單弱如此，將何以濟？」正論間，忽見王導勸琅邪王曰：「殿下謀興復之計，宜用賢人君子，與之圖事。荊、揚晏安，戶口殷實，為政務在清靜，克己勵節，匡主邦寧。於是情好日隆，朝野傾心，天下可圖，大業必成矣。」睿從容謂導曰：「卿乃吾之蕭何也。」於是號王導為仲父，加為輔國將軍。
　　導又上箋曰：
　　今者臨郡不問賢愚豪賤皆加號，輒有鼓蓋，動見相準，時有不得者或為恥辱。天宮混雜，朝野頹毀。導忝荷重任，不能崇浚山海而開創亂源，饕竊名位，取紊彝典，謹送還鼓蓋，崇重典物，請從導始，庶令雅俗區別，群無惑矣。
　　睿觀之，曰：「從卿所云。」須臾，又上言十數條，皆立國安邦之策。桓彝見其言大喜，復謂周顗曰：「向見管夷吾，無復憂矣。」
　　次日，琅邪王作新亭始成，大排筵席，會集諸多賢士，同飲至晚。又命設燈燭來，飲至半醉，忽司徒周凱舉杯欷歔而言曰：「風景不殊，舉目有江河之異。」言訖，潸然淚下。諸名士曰：「足下何故發悲？」

第八十七回　導指流涕似楚囚
　　顗曰：「吾淚者，為晉天下也。今遭單于流毒中國，殘害百姓，吾等朝夕難保。想晉先帝降吳滅蜀，定有天下，子孫相承數十餘年。不想今日喪於單于，聖主被擄，不能復仇，吾等欲捨此七尺無用之軀，與胡人死戰雪恥，誠恐孤力不加，無益於國，猶然發悲耳！」諸多舊臣名士皆掩面大哭。座中一人愀然變色曰：「諸公所哭，還能哭得胡兵退耶？否也。公等當共戮力王室，克復神州，何至作楚囚對泣耶？」眾視之，乃仲父王導，各收淚羞愧而言曰：「承君之言是也。」於是席散。次日，陳頵遣王導書曰：中華所以頹敝者，正以取才失所，先名望而後實事，浮競驅馳，互相貢薦。加有老莊之俗，傾惑朝野，養望者為弘雅，政事者為俗。夫人欲制遠，先由近始。今宜改章，明賞信罰，拔卓茂於密縣，顯朱色於桐鄉，然後大業可舉，中興可冀耳。
　　王導覽之，竟不能從。

第八十八回　慕客廆破木丸部
　　卻說遼東太守龐本以私憾殺東夷校尉李臻，附塞鮮卑素喜連、木丸津，遂陷諸縣，屢敗群兵。東夷校尉封釋病不能討，民皆失業，歸慕容廆者甚眾。廆少子慕容翰言於廆曰：「自古有為之君，莫不尊天子以從民望得成業者也。今連、津寇暴不已，不若數其罪，上則興復遼東，下則併合二部，忠義彰於本朝，私利歸於我國，此霸王之基也。」廆笑曰：「孺子乃能及此乎！」遂使翰為前鋒，自後接應，來討連、津二部。素喜連、木丸津以兵迎敵，與翰交戰一陣，被翰斬之。二部之眾，盡降於廆。時東夷校尉封釋病中得慕容廆剪除連、津二部，心中大喜，遂使人請廆入城，排宴待之。謂曰：「釋屢遭二部寇患，未能殄滅，今得將軍絕之，無恩可酬。釋今病篤，料不能起，倘吾死後，吾孫封奕頗諳武藝，望將軍收留之。」言訖，命奕拜廆，廆亦還半禮。廆曰：「足下善養貴恙，不必慮後。吾即回兵。」
　　釋將金寶謝廆，廆受之還鎮。後釋卒。廆聞知，乃使人召封突至，與談終日不倦，應對如流。廆悅之，曰：「此乃奇士也。」
　　稱為小都督。釋又有二子封浚、封柚，聞父卒，皆來奔喪。廆召見之，曰：「此克家之令子也。」以道遠不通，皆留之。以浚為參軍，以柚為長史。
　　六年正月，漢主聰聞太保劉殷二女美色，欲納之為貴嬪。
　　當太弟劉乂固諫曰：「劉殷與陛下同姓，與先帝有連支之派。今此二女與陛下有兄妹之親，不可立也。」聰謂乂曰：「此女皆姿色絕世，淑德冠時。且太保於朕實有不同，卿何必固諫耶？」乂曰：「五百年前共一太祖，可亂倫乎？」當李弘議曰：「太保胤自有周，與聖源實別，殿下若以同姓為礙，且魏司空王基，當世大儒，豈不達禮？為其子納司空王沉女為妻，以其姓同而源異，故爾諧耳，今何必拘此也！」劉乂又固諫。聰問太宰延年，對曰：「太保自雲劉康公之後，與陛下殊源，納之何害？」於是太弟乂無對。聰大悅，賜金六十斤，曰：「卿當以此意諭吾子弟輩耳。」於是命李弘以璽冊立劉殷二女為左右貴嬪，又納劉殷孫女四人為貴人。因此六劉之寵，冠於後宮。
　　聰戀色，稀出設朝，百官奏事皆中黃門決之。
　　忽一日，漢主聰謂懷帝曰：「卿昔為豫章王時，朕嘗與王武子造卿，卿贈朕柘弓銀研，卿頗記否？」懷帝曰：「臣安敢忘之，但恨爾日不早識聖顏。」聰曰：「卿家骨肉，何相殘如此？」帝曰：「大漢將應天受命，故為陛下自相驅除，此殆天意，非人事也。如臣家若能奉武帝之業，九族敦睦，陛下何由得之？」聰大喜，以小劉貴人妻帝，曰：「此名公之孫也，卿善遇之。」
　　卻說故新野王牙門將胡元，聚眾於竟陵郡，以杜曾為竟陵太守。曾能披甲游於水中不溺，人莫能獲。凡出軍交戰，勝則追掩，敗則入水，以此人皆畏服，勇冠三軍。與胡元寇掠荊土，招集亡眾，威名益振。

第八十九回　琅邪遣將討石勒
　　二月，石勒築壘於葛陂，課農造舟，將攻建業。琅邪王睿大驚，急集江南之眾於壽春，商議討勒。乃以紀瞻為揚威將軍，領兵五萬去討之。瞻既領兵欲行，會大雨，三個月不止。石勒軍中饑疫，軍士死者大半。聞江南兵至，集將士議之。刁膺進曰：「司馬睿據有長江之固，更且賢士歸為之用，民心附，兵糧足。今若與其戰，難以求勝。不若送款於睿，來掃平河朔以自贖。候其軍退，再徐圖之可也。」勒愀然長嘯。孔萇曰：「明公何思何慮？請以兵五萬委臣，分道夜攻壽春，據其城，食其粟，江南今年必能定也。」石勒笑曰：「是勇將之計也。」
　　顧謂張賓曰：「於君意何如？」賓進曰：「將軍攻陷京師，囚執天子，殺害王公，妻掠妃主，擢將軍之發，不足以數將軍之罪，奈何復還相臣俸乎？今天降霖雨於數百里中，示將軍不應留此也。鄴有三軍之固，四接平陽，山河四塞，宜北據之以營河北。河北既定，天下無處將軍之右者矣。宜使輜重從北道先發，將軍引大兵向壽春。輜重既遠，大兵徐還，何憂進退無地？」勒攘臂鼓掌曰：「張君計是也。」於是黜膺，擢賓為右長史，號之曰「右侯」。次日，勒引兵退，遣石虎以兵五千向壽春。
　　卻說紀瞻聞石虎引兵來，會將士聽令曰：「石虎既引兵至，料胡人好掠而貪財，汝等各引兵埋伏於船內傍岸，上面皆放糧草於上，裝作糧船，待其上船來搶，汝等盡力而拒之。吾於岸上埋伏以待按應，放炮為號，兩下夾攻。可以擒石虎也。」眾將各領眾去，準備船隻而行，瞻引軍上岸埋伏。次日午後，石虎兵至，見江邊一個個皆是運船，又見糧草在上，虎兵饑久，見糧如何不搶？眾各爭上運船搶糧，石虎不能禁止。須臾一聲炮響，江邊兩岸戰船俱進，岸上紀瞻軍殺至，水陸夾攻，虎兵措手不及，被紀瞻殺死一半，大敗而逃，趕上石勒前軍。勒見虎敗，即回兵結陣以待之。紀瞻追至，見石勒大眾在彼，不敢交戰，只令眾軍安營以待之。
　　卻說王得、馬魴說刺史張軌曰：「今晉室破敗，琅邪王司馬睿為盟主，檄天下之兵，共討石勒、劉曜，明公安可坐視，從其自定？依某之見，宜命將出師，翼戴帝室，即遣使馳檄關中，共尊輔秦王。且言先遣前鋒宋配率步騎二萬徑趨長安，諸軍絡繹繼發，乘茲集兵，上可不失封侯之位，下可以保涼州。」
　　軌從之，馳檄關中，發兵二萬人來長安，會眾討曜。
　　卻說漢王聰以魚蟹不足供給宮廷，乃斬其左都水使者。又作溫明、微光二殿未成，以將作大匠望都公靳陵。觀魚於汾水，昏夜不歸。王彰入諫曰：「今愚民歸漢之志未專，思晉之心猶盛。劉琨咫尺，刺客縱橫，帝王輕出，一夫之敵耳。」聰大怒，命將王彰斬之。時彰之女為夫人，旁叩頭乞哀，始乃囚之。皇太后張氏聞知，以聰刑罰過當，三日不食。太弟劉乂、大單于粲輿櫬切諫。聰怒曰：「吾豈桀、紂，而汝輩生來哭人耶？」
　　太保劉殷等百餘人，皆免冠涕泣而諫，聰慨然曰：「朕昨大醉，非其本心，若非公等言之，朕不聞過。」各賜帛百匹，使侍中持節赦王彰，進封為定襄公，於是群臣謝恩而起。
　　卻說雍州刺史賈疋以大眾來攻長安城，劉曜聞知大驚，急聚眾將商議。曜曰：「賈疋、索綝聚各處軍馬直抵城下，眾將有何妙策？」王直挺身言曰：「大王勿慮。吾見賈疋之兵眾多，諸卒如草芥耳。小將提狼虎之師，定斬其首，懸於軍門，直之願也。」曜大喜曰：「吾有王君，高枕無憂矣。」言未絕，王直後一人高聲而出曰：「割雞焉用牛刀！不必將軍有勞虎威，吾觀斬晉諸兵之首，如探囊取物耳。」曜視之，其人身長九尺，面如血盆，虎體狼腰，豹頭猿臂，關西人也，姓華名權，是帳前一員驍將。晞聽其言大喜，加為驍騎校尉，撥馬步軍五萬，一同李軫、趙本，連夜飛奔出城來。
　　卻說晉兵有胡忠先將馬步軍三千，逕抄小路直來搦戰。華權引驍騎五百飛出，大喝：「賊將休走！」胡忠手起刀落，將權斬於馬下，生擒將校極多，將華權首級直來大寨獻功。疋喜，重賞胡忠。又與鐵甲馬車三千，前來攻城。劉曜見斬了權等，乃引眾開城門，走離長安。賈正傳令諸軍勿追，迎接秦王業入城屯駐，招納四方之豪浚時漢太保劉殷卒。殷不為犯顏件旨，然因事進規，補益甚多。聰每與群臣議事，殷無所是非。群臣退出，殷獨留敷暢條理，商榷事宜，聰未嘗不從之。殷嘗戒諸子弟曰：「事君當務幾諫，凡人尚不可面斥其過，況萬乘乎？夫幾諫之切，無異犯顏，但不彰君之過，所以為優耳。」殷在公卿間，常恂恂有卑讓之色，故能處驕暴之國，保其富貴，不失令名，所以考終壽也。
　　卻說劉琨亦招集軍馬，以俟大舉。按琨長於招懷而短於撫御，一日之中，雖歸者數千而去者亦相繼。於是，琨使劉希往中山郡去招軍買馬，希從之，來中山郡招集民兵一萬餘人，又買馬數千匹。時中山屬幽州所統，代郡、上谷、廣寧之民多歸希，由此將集三萬人。王浚聞知大怒，即令胡矩以書邀段疾、陸眷二人稱曰：「劉希沒理，何得越境地招軍，中山乃吾之所統，汝何得專功？可將五萬人同去襲之。」矩等領段、陸馳兵至中山，希不之備，被矩與段疾、陸眷三人分兵夜攻之。希措手不及，被矩殺死，大掠其眾而還。琨聞知希死，心甚憂之。
　　又恐石勒取三台並鄴，乃令兄子劉演以兵五萬鎮鄴。石勒大眾濟河，劉演以兵出保三台。勒請將欲攻之，張賓曰：「攻之未易猝拔，捨之彼將身逃避。今王彭祖、劉越石，公之大敵也，宜先取之，演不足慮也。且天下饑亂，明公擁兵羈旅，人無定志，非所以保萬全控六合也。不若擇便地而據之，廣聚糧儲，西並平陽以固幽、並，此霸王之業。」勒從之，乃以眾進據襄國，分命諸將攻冀州郡縣，運谷以輸襄國。漢主聞勒在襄國，乃使使以勒為冀州牧。
　　卻說劉曜自長安一敗，無處屯紮，以眾走回平陽。時劉琨移檄州郡，期十月會兵平陽擊漢。未及行，而琨素奢豪，喜聲色。徐潤以音律得幸，驕恣干預政事，護軍令狐盛數以為言，固諫之。琨大怒，令人收盛殺之。琨母曰：「汝不能駕御豪傑，以恢遠略，而專除勝己，禍必及我。」琨不能改。令狐盛子令狐泥乃私奔平陽降漢，具言晉陽虛實。漢主聰大喜，封泥為將，即以書遣劉粲與劉曜，將兵來寇并州，以泥為嚮導使。劉琨聞知，急東出收兵於常山，一面使人去求救於代公猗廬。琨既東出收兵，晉陽空虛，被劉粲與曜用令孤泥引路，抄小路襲破晉陽而據之。琨聞之，急以兵還救晉陽，城已陷，乃率眾復奔常山，琨之父母被泥殺之矣。是年九月，賈疋奉秦王業為皇太子，建行台登壇告類，建宗廟社稷。

第九十回　代公大破劉曜眾
　　十月，代公猗廬得劉琨書，發兵來救晉陽。猗廬以其子修之率軍十萬為前鋒，自率二十萬為繼後。劉琨知代動兵，乃隨路迎接代公猗廬，甚稱慚愧，言失鎮之因。猗廬亦以善言安慰其心，就令劉琨收散卒為嚮導，特進晉陽。劉曜亦引兵屯於汾東拒之。次日，交戰十數合，劉曜莫能抵擋，大敗墜馬，身中七創。曜見代軍雄盛，乃引兵夜逾蒙山逃歸，被代公催軍追之，戰於藍谷。大敗，被代公殺得漢兵伏屍數百里。劉曜及粲只餘二千餘人走還。猗廬因出獵壽陽等山，陳閱皮肉，山為之赤。
　　劉琨自營門步入拜謝，固請進兵討漢。代公曰：「吾遠來士馬疲敝，況百年之寇未可頓除，且待後舉，而劉聰不敢復寇也。
　　留大將戍晉陽，吾暫回國。」言訖，留其將箕澹戍晉陽，自回去訖。劉琨乃自徙居陽曲屯紮。
　　訖十二月，賈疋人關，殺梁州刺史彭仲陽。至是，其子彭天護率群胡前來報仇。疋發兵與天護交戰，不三合，疋被天護所殺。疋既死，群胡散，大眾推麴允為雍州刺史。

第九十一回　王浚遣兵攻襄國
　　卻說王浚遣督護王昌以五萬眾，會段疾、陸眷與弟匹磾、文鴦、從弟末柸等一十五萬眾來攻襄國。石勒聞知，遣將領兵去拒，皆敗而還。勒大驚，召將佐曰：「吾欲悉眾出戰，何如？」諸將皆曰：「不如堅守，候其退而擊之。」張賓、孔萇曰：「鮮卑段氏最為勇悍，而末柸尤甚，其銳卒皆屬焉。今刻日來攻北城，必謂我孤弱不敢出戰，意必懈擔宜且勿出，示之以怯。鑿北城為突門二十餘道，俟其來至，列守未定，出其不意，直衝末柸，余必震駭，不暇為計，破之必矣。末柸敗，則其餘不政自潰矣。」勒從其計，傳令諸軍暗鑿突門於北城二十餘處，又令軍士埋伏於突門內。計排已定，段、陸之軍果至，見北城崩突二十餘處，以軍扎屯城下，欲攻北面。因見其城上皆無守衛軍士，心疑之；傳令軍土詐作懈怠以誘之，看城內動靜，待其軍出而攻之。
　　時石勒見段疾、陸眷兵至，乃登城望之，見將士皆釋仗甲而寢，石勒即命孔萇督銳卒五千從突門出擊之，被段疾、陸眷從中軍殺出，萇大敗而退，突門走入。末柸不知是計，殺得性起，引兵從突門趕萇殺人，被眾伏兵一擁而至，獲住末柸。孔萇乘勝分門殺出，追擊段疾、陸眷等兵，死者枕屍三十餘里，萇方收軍入城。段疾、陸眷走脫，招集亡眾，使人以鎧馬金銀五千斤獻勒，求贖其弟末柸，永為其藩，再不敢犯。勒從之，將放末柸還。諸將勸勒殺之，以除後患。石勒曰：「遼西鮮卑，健國也，與我素無仇讎，為王浚所使耳。今殺一人而結一國之怨，非計也。歸之必深德我，不復為浚用矣。」言訖，乃遣石虎出，與段、陸二人盟於諸陽，結為兄弟。段、陸二人大喜，引兵還國。王昌見段疾、陸眷歸盟附勒，乃引兵亦走還薊。勒知陸、段退兵而還，乃召末柸出，與之宴飲，誓為父子，令人送其回國。由此段氏專心附勒，王浚之勢漸弱矣。
　　卻說王澄少與兄王衍名冠海內，劉琨謂澄曰：「卿形雖一郎，而內實動俠，以此處世，難得其死。」及在荊州屍為杜弢，所以望實俱損，猶傲然自得。與內史王機日夜縱酒博弈，上下離心，故山簡參軍王沖擁眾自稱刺史。澄懼，徙治香中。琅邪王睿聞知，召為軍咨祭酒，以周顗代之。時王敦領兵討杜弢，進屯豫章。澄過之，自以名聲當出敦右，猶以舊意侮敦。敦怒，誣其以杜弢通信，遂殺之。
　　卻說羌酋姚弋仲，乃南安赤亭羌也，集眾東徙榆眉，戎夏襁負，從者數萬，因而自稱扶風郡公，招集羌眾，大霸其地，威名日甚。
　　孝愍皇帝延興元年正月朔，漢主劉聰大會文武，宴於光極殿，使晉懷帝著青衣行酒，勸其群臣。當晉臣庚□、王雋等亦隨帝擄在此，見帝著青衣勸酒，不勝悲忿，因相謂曰：「主憂臣辱，主辱臣死，吾等不能殺此酋奴，受用在此睹此羞恥？」
　　言訖，大罵劉聰，滔滔大哭。漢主大怒，命左右牽晉懷帝與庾□、王雋十餘人出外斬之，於是君臣遂遇害。
　　晉朝庚□十餘臣，同君俘陪在胡庭。
　　當時不哭主辱死，忠義安留萬古名。
　　是時只有侍中辛勉因疾未曾赴宴，不曾被害。當漢主聰使人以印綬拜為光祿大夫，使人傳旨，以是語誘之，令降漢。勉固辭不受，惟願死節，無懷二心。使得其言，復回見漢主聰，道其不降無異之志。聰欲受其降，吩咐黃門喬度日：「你將此酒逼他來降，不可與他飲之，只可逼之。」因此黃門喬度繼鴆來見勉，逼之曰：「若降貴不可言，若逆可飲此酒，請君自裁，隨使而行。」辛勉曰：「大丈夫豈以數年之命而虧高節，如事二姓，何面目下世見晉武皇帝哉！」言訖，持鴆酒欲飲，喬度遽止之曰：「主上相試耳，君真高土也。」於是歎息而還。度以勉言回奏於漢主，聰大喜，嘉其貞節，深敬異之。使人為築室於平陽西山，月奉酒米供給，勉亦辭不受，後年至八十，卒於平陽。
　　司馬君王遭此擒，侍中辛勉亦隨行。
　　甘偕國難隨君王，不辭身害逆胡平。
　　願飲藥鴆為晉鬼，豈貪美祿作劉臣。
　　遭觀晉史忠貞士，如君高節幾何人。

第九十二回　元達鎖腰諫漢主
　　三月，漢主劉聰立其貴嬪劉娥為後，欲起煌儀殿以居。廷尉陳元達切諫曰：「天生民而樹之君，使司牧之，非以殘兆民之命，窮一人之欲也。是以先帝身衣大布，居無重茵，后妃不衣錦綺，棄輿馬不食粟。陛下踐柞以來，已作殿觀四十餘所，饑饉疾疫，死亡相繼，而益思營繕，豈為民父母之意乎？」劉聰大怒，罵曰：「聯為天子，僅營一宮殿，何關汝鼠子之事乎？不殺此奴，必沮亂聯心，此殿何能得成也？」卻命左右曳出斬之，並其妻子梟首於東市。
　　時聰在逍遙園李中堂，元達先以鎖鎖腰而入，即以鎖鎖堂下樹，呼曰：「臣所言者，社稷之計，而陛下殺臣。朱雲有言，「臣得與龍逢、比干游，足矣。』」聰喝左右曳出。左右曳之不能動。大司徒任顗等叩頭出血，曰：「元達為先帝所知，盡忠竭慮，知無不言。臣等每見之，未嘗不抱愧。今伊雖狂直，願陛下容之。」聰默然。劉後聞之，密敕左右停刑。即忙作手疏上言曰：今宮室已備，無須更營。四海未一，宜愛民力。廷尉之言，社稷之福也，宜加封賞，如更誅之，四海謂陛下何如哉？夫忠臣進誅者固不顧其身也，而人主拒諫者亦不顧其身也。陛下為妾營殿而殺諫臣，使忠良結舌者由妾，遠近怨怒者由妾，公私困弊者由妾，社稷傾危者由妾，天下之罪皆萃於妾，妾何以當之？妾觀自古敗國喪家，未始不由婦人，心常疾之。不意今日身自為之，使後世視妾猶妾之視昔人也。妾誠無面目奉巾櫛，願賜死此堂，以免朝議也。
　　漢王覽之色動，命任顗等引元達上，以劉後表示之曰：「外輔如卿，內輔如後，朕復何憂？」乃改命逍遙園為納賢園，李中堂為愧賢堂。聰謂元達曰：「卿當畏朕，而反使朕畏卿耶！」

第九十三回　懷帝被害立愍帝
　　四月，懷帝被害，凶聞至長安，皇太子業與百官舉哀。索綝等請太子業加元服而即帝位。太子既即大位，改號為建興元年，以梁芬為司徒，麴允、索綝為僕射。是時長安城中戶不盈百，蒿荊成林，公私有車四輛，百官無章服印綬，惟桑版署號而已。尋以索綝為衛將軍，領太尉，軍國之事悉以委之。
　　史說索綝，字巨秀，敦煌人也。少有逸群之量。其父索靖，每曰：「綝廊廟之才，非簡札之用，州郡吏不足污吾兒也。」
　　至是，果應其言。
　　孝愍帝名業，字彥旗，吳王宴之子，武帝之孫也。初封秦王，及懷帝遇害，大臣立以為帝。在位四年，為漢劉聰將執而弒之，壽四十八。按謚法，在國遭憂曰愍。

第九十四回　石虎引兵陷鄴台
　　卻說輔漢將軍石勒，以從子石虎為先鋒，領兵十萬來攻鄴都三台城。兵至城下，團團圍繞，水洩不通。
　　史說石虎，字季龍，乃勒之從子也。犯太祖廟諱。勒父朱幼而字季龍，故或稱勒弟焉。季龍性殘忍，好馳獵，尤善彈，數以彈打死人命，軍中以為毒患。勒白母王氏，將欲殺之。王氏諫曰：「快牛為犢子時，多能破車，汝當小忍之。」於是留之。年十八，稍折節，勇冠三軍。當時將佐、親戚莫不敬憚，勒始安之。為娶將軍郭榮之妹為妻。季龍攻討所向無敵，故勒寵之，得以專征伐之任耳。
　　此時季龍攻三台城，三台軍民皆潰。大將軍謝胥勢窮，乃率三台流人詣石勒營投降乞活。勒欲准降，偏將軍李惲上曰：「南人奸詐多端，倘若有變，吾等無類矣。」勒深然之，即命將謝胥斬之，自上馬出來，欲坑其降卒，忽見郭敬在內，勒認識之，乃恩人郭季之於，即問曰；「汝莫非郭季之子乎？」敬叩頭曰：「是也。」勒忙跳下馬，執其手而泣曰：「今日相遇，豈非天乎？」賜其衣甲車馬，署敬為上將軍，悉免降者，與敬統領。昔勒幼貧，得郭敬之父郭季資給，是故報之耳。
　　於是勒領眾人鄴，問於右侯張賓曰：「鄴乃魏之舊都，今吾將營建，須賢望以綏之，誰可信也？」張賓曰：「晉故東萊太守趙彭忠亮篤敏，有佐時良干，若任之，必能允副神規。」
　　勒從之，使人征彭，署魏郡太守。彭至，入見勒，泣謝曰：「臣往策名晉室，食其祿矣。犬馬戀主，切不可忘，誠知晉之宗廟鞠為茂草，亦猶洪川東逝，往而不返。明公膺符受命，可謂攀龍之會。但受人之榮，復事二姓，臣志所不為，恐明公之所不許。若賜臣餘年，全臣一介之願者，明公大造之惠也。」勒不然。張賓進曰：「自將軍神旗所經，衣冠之士靡不變節，未有能以大義進退者，至如此賢。以將軍為高祖，自擬為四皓，所謂君臣相知，亦是成將軍不世之高，何必使之？」勒大悅，曰：「右侯之言，得孤心矣。」於是賜安車駟馬，養以卿祿，令其還宅，乃辟其子趙明為參軍。命石季龍為魏郡太守，鎮鄴三台，勒自領兵還屯襄國。
　　卻說華譚嘗在壽春依周馥，及聞琅邪王霸有江東，乃往從之。至是，琅邪王睿問譚曰：「周祖宣何故反？」譚曰：「周馥雖死，天下尚有直言之士。馥見寇賊滋蔓，移都以靖國難，執政不悅，興兵討馥，死未逾時而洛陽淪沒，若謂之反，不亦誣乎？」睿曰：「馥位為征鎮，召之不入，危而不持，亦天下之罪人也。」譚曰：「危而不持，當與天下共受其責，非但馥也。」睿無以對，乃以華譚為軍咨祭酒。
　　時睿參佐多有避事自逸，參軍陳頵言於睿曰：「洛中承平，爾時朝士以小心恭恪為凡俗，偃蹇倨傲為優雅，流風相染，以至敗國。今僚屬皆承西台余弊，養望自高，是前車已覆，後車又將隨之也。請自今臨使稱疾者皆免官。」睿不從。向三王之誅趙王倫也，制己亥格以賞功，自是循而用之。陳頵又曰：「昔趙王纂逆，惠帝失位，三王討之，故厚賞以懷向義之心。今功無大小，皆以格斷，乃至金紫佩士卒之身，符策委僕隸之門，非所以重名器，正紀綱也，請一切停之。」頵出寒微，數為正論，府中多惡之。睿出為譙郡太守。
　　卻說吳興太守周圯宗族強盛，琅邪王頗疑憚之。睿左右用事者，多中州亡官失守之士，駕御吳人，吳人頗怨。圯自以失職，又為刁協所輕，陰與其黨謀誅執政，以南士代之。事洩，憂憤而卒。將死，謂其於勰曰：「殺我者，諸傖子也。能復之，乃吾子也。」言訖而卒。時鎮東將軍顧榮、太子洗馬衛蚧皆卒。
　　史說顧榮子彥先，吳國人也。榮機神朗悟，吳丞相雍之後也。與弟平及陸機三人入洛，時人謂之「三勘。奉例拜為郎中，歷尚書郎、廷尉。榮恆縱酒酣暢，常謂友人張翰曰：「惟酒可以忘憂，但無如作病何？」初，榮與同僚宴飲，見從人執炙食者狀貌不凡，其人有愛炙食之色。榮即割其炙食，與從人吃之。坐者問其故，榮曰：「豈有終日執之而不知乎？」及趙王倫敗，榮為倫長史，亦被執。將誅，而得前執炙食者已為督卒，救之得免。後事琅邪王睿，以為散騎常侍，年五十七卒。
　　史說衛玠，宇叔寶。年五歲，丰神秀異，其父瓘：「此兒有異於眾，奈吾已老，不能見其長成耳。」總角乘羊車入市，見者皆以為玉人。驃騎將軍王濟，玠之舅也，俊爽有丰姿。每見玠輒歎曰：「珠玉在前，覺我形穢。」又嘗語人曰：「與玠同游，炯若明珠之在側，朗然照人耳。」及長，好言玄理。時王澄有高名，每聞玠言，輒歎息絕倒。故時人為之語曰：「衛玠談道，平子絕倒。」澄及王玄、王濟並有盛名，皆出玠下。
　　世人云：「王家三子，不如衛家一兒。」玠妻父樂廣，有海內重名，議者以為婦公冰清，女婿玉潤。久之拜為太子洗馬。玠以天下大亂，移家南行，轉至江夏。妻先亡。征南將軍山簡見之，甚相欽重。玠知其有女淑德，使人說親。簡忻然曰：「昔戴叔鸞嫁女，唯賢是與，不論貴賤，何況衛氏權貴門戶，令望之人乎？」於是以女妻焉。成親，遂進豫章。其時王敦鎮豫章，長史謝鯤先重玠，見玠忻然，言論彌日。敦謂鯤曰：「昔王輔嗣吐金聲於朝中，此子復玉振於江表。微言之緒絕而復續，不意永嘉之末，復聞正始之音，何平叔若在，當復絕倒矣。」由是人士皆相重之。年二十七歲卒於南昌。晉王睿聞知，不勝悲歎。

第九十五回　慕容廆大霸棘城
　　卻說慕容廆，宇弈各環，棘城鮮卑人。其先有熊氏之苗裔，世居北夷，邑於紫蒙之野，號曰東胡。秦漢之際，為匈奴所敗，分保鮮卑山，因以為號。曾祖莫護跋，魏初率其諸部入居遼西，從司馬宣帝伐公孫氏有功，拜為率義王，始建國棘城之北。時燕代多冠步播冠，莫護跋見而好之，乃斂發襲冠，諸部因呼之為步遙其後音訛，遂稱慕容，或雲慕二儀之德，繼三光之容，乃以慕容為氏焉，始以為姓。慕容名廆悖廆幼而魁梧，美姿貌，雄傑有大度。安北將軍張華雅有知人之鑒，廆童冠時，往謁之。華甚款洽，謂曰：「君至長，必為命世之器，匡濟時艱者也。」因以所用之譬幀遣廆，納之慇勤而別。
　　至元康四年，廆以大棘城，即帝顓頊之舊墟，乃與父涉歸徙居，教民以農桑，法制同於上國。其時鎮北將軍王浚政法不立，不能存撫，士民避亂來奔者往復去之。聞慕容廆政事修明，愛重人物，故士民多來歸之。廆舉其英俊，隨才授任，眾至十數萬，威名盛，遂霸棘城。
　　西戎吐谷渾，乃慕容廆之庶長兄也。其父慕容涉歸在時，分部落一千七百家以隸之。其後不料涉歸死了，慕容廆嗣其大位。廆既即位，聚集諸部議事。忽馬奴來報，說御馬出浴於河，因見吐谷渾所乘之馬，各相狠鬥，御馬反輸折足，請大王令人醫治。廆聽見其說，大怒，謂吐谷渾曰：「先公分封有別，奈何不相遠離而令馬鬥？」吐谷渾曰：「馬為畜，鬥，其常性也，何怒於人？」廆轉怒曰：「遠別甚易，當去汝於千里之外矣。」
　　吐谷渾聞言曰：「遠別甚易，恐後會為難。」言訖，忿氣走出外，領家屬遂西行。
　　弢怒不息。忽長史樓馮入內問廆曰：「大王何怒？大公子吐谷渾今領所屬諸部西行矣。」廆以馬斗之事言之，樓馮曰：「兄弟者，手足也，且與人相鬥，去其右手，寧必勝乎？夫棄兄弟而不親，則天下其誰親之？安可以馬斗而疏遠至親之骨肉耶？」廆心悔之，急曰：「卿可逮去追請吾兄還國。」於是樓馮即出追及，曰：「大王令小臣請公子還國，不可速離。」吐谷渾勒馬答曰：「先公稱卜筮之言，當有二子克昌，祚留後裔。我卑庶也，理無並大矣。今因馬為弟所怒而別，殆天所啟乎？諸君若請吾還，可驅我馬令東，馬若東還，吾當從。君之請若西，則不歸矣。」樓馮使從人擁馬東行數百步，馬輒悲鳴，復西走不去。吐谷渾對樓馮曰：「我不歸耳。」樓馮跪下曰：「此殆天意，非人事也。」於是，吐谷渾策馬西行。樓馮回見廆，以吐谷渾之言不歸之意說知。廆心愧，念思兄吐谷渾謂為阿千，乃自作阿千之歌，歲暮窮思常歌之，悲涕不勝。
　　吐谷渾西至陰山，就居其地，據有西零、西極、白蘭數千里，戎人多附之反。吐谷渾卒，有子六十人，長於牡延嗣，雄姿魁傑，羌虜諸部戎人盡皆憚之，號曰：「此乃項羽復生。」
　　吐延嗣性倜儻不群，忽一日閒坐，慷慨謂其左右曰：「大丈夫生不在中國當高、光之事，與韓、彭、吳、鄧並驅中原，定天下雌雄，使名垂竹帛，而潛處窮荒，隔在殊俗，雖偷觀日月，獨不愧於心乎？』』於是羌人鹹服其盲。只有羌酋姜聰心疾其能，每欲起害延嗣之意。而延嗣性雖猜忌，而自負其智，不之防耳。因一日飲酒大醉，與從人數十出獵，至陰山小谷，被姜聰伏草中暗標一槍，正中後心，落馬身死。左右從人各持兵刃搜山，捕得姜聰，即斬之，取首級，拾延嗣屍首，回府見其夫人燕氏。燕氏痛哭，哀號終日，命安葬之。命將姜聰首級砍為肉泥以飼狗。時延用之子吐葉延，年十歲，見父被聰所害，縛草為人作姜聰之像，大哭以箭射之。中之，則號泣，不勝哀哭；不中，則取箭大呼罵，又射之。其母燕氏入後園見之如此做作，哭謂葉延曰：「姜聰逆賊，諸將已屠食之矣，汝何為如此耶？」吐葉延泣曰：「父母之仇不同天地，逆賊雖死，此恨難消。誠知射草人不益於先仇，以申罔極之志耳。」言訖，母子相抱大哭。
　　初，中國士民避亂者多依段氏，其政法不立，往往去之。
　　段氏兄弟專歸武勇，不禮士大夫。惟廆政事修明，愛重人物，故歸之。廆以裴嶷、陽草為謀主，游邃、逄羨、卦抽、裴開為股肱．宋該、皇甫岌、岌弟皇甫真。又封奕、封裕典機要。裴嶷清方有干略，兄武為玄兔太守，卒。嶷與武子開以其喪歸，過謁廆，廆敬禮之。行將及遼西，道不通。嶷欲還從廆，開曰：「寓段氏強，慕容氏弱，何必去此而就彼也？」嶷曰：「欲求托足之處，豈可不慎擇其人？汝觀諸段豈有遠略，且能待國士乎？慕容公修仁義，有霸士之志，加以國富民安，今往從之，高可以立功名，下可以庇宗族，汝何拒焉？」言訖，復還就廆。
　　廆大悅，以為謀主。
　　初，游邃嘗避地於薊，後歸廆。王浚屢以手書招其兄游暢，暢欲赴之。邃曰：「彭祖必不能久，且宜盤桓以俟之。」暢曰：「彭祖忍而多疑，今手書慇勤而稽留不往，將累及卿。且亂世宗族，宜分投以冀遺種。」邃從之，卒與王浚敗沒。
　　五月，愍帝設朝，群臣奏請，以詔封琅邪王睿為左丞相，南陽王保為右丞相，分督陝東西諸軍，去討劉聰。帝從之，詔曰：今當掃除群凶，奉迎梓宮。令幽、並兩州勁卒二十萬直造平陽，右丞相宜率秦、梁、涼、雍之師徑詣鄴中，左丞相率所領精兵造洛陽，同赴大敵，克成元勳。
　　又詔睿以時進兵，與乘輿會除中原。琅邪王睿集僚佐商議，謀臣以方平定江東，未暇北伐，宜推故卻之。於是睿以表辭而不行，乃以刁協為丞相、左長史，以劉隗為司隸。隗雅習文史，善伺候人意，故特親愛之。時主簿能遠，以譬法律久廢，乃上書於睿。其略曰：軍興以來，處事不用律令，用者不敢任法。每輒關咨，非為政之體。愚謂凡為駁議者，皆當引律令經傳，不得直以情言，無所依準，以虧舊典。若開塞隨宜，權道制物，此人君之所得行，非臣子所宜專也。
　　睿覽之，不能從。

第九十六回　祖逖擊楫取中原
　　史說祖逖，字士雅，范陽道人。世吏二千石，為北州舊姓。
　　逖性豁蕩，不修儀檢。年十四五，猶未知書，諸兄每憂之。後乃博覽書記，涉獵古今，往來京師，見者謂逖有贊世之才。先與友人劉琨俱為司州主簿，情好綢繆，共被同寢。中夜聞雞鳴，蹴琨覺曰：「此非惡聲也。」共起舞焉。逖、琨二人並有英氣，每語世事，或中宵起坐相謂曰：「若四海鼎沸，豪傑並起，吾與足下當相避於中原耳。」
　　及京師大亂，率親黨百餘人來江南投奔琅邪王睿。是日，正與刁協、卞壺、陳頵、庾亮、甘卓、周訪、陶侃一班兒文武議事，忽左右人入說：「門外有范陽祖逖特來相投。」睿命進來。祖逖入見，行禮畢。王曰：「不辭遠來，必有見教。」祖逖對曰：「誠恐鄙言殿下不垂清聽，臣思晉室之亂，非上無道而下生怨叛也。由宗族爭權，自相魚肉，遂使戎狄乘隙，毒流中土。今遺民既遭殘賊，人思自奮，大王誠能命將出師，使如逖者統之以復中原，郡國豪桀必有望風響應者矣，何患興不在此時耶？」睿大喜，曰：「孤本無北伐之志，得君之壯，令人有意中原矣。孤就拜卿為奮威將軍、豫州刺史。廩千斛，布二千匹，與卿召募兵，渡江北進。」逖忻然拜領，出召募兵得三千餘人。
　　次日，引眾登舟渡江，至中流，擊楫而誓曰：「祖逖不能靖中原而復濟此者，有如大江！」辭色壯烈，眾人皆慷慨。次日，行至淮陰，鑄器械甲冑。又募得二千餘人，進屯豫州。安民閱武，大興攻討，北地士民皆來歸之。於是北地遂平，由是黃河以南盡為晉土矣。逖使人去見琅邪王處報捷。王大喜，復使使拜祖逖為鎮西大將軍。自此逖威名遠播，胡人不敢窺兵矣。
　　史說并州刺史劉琨聞知友人祖逖為豫州刺史，轉升鎮西大將軍，心憂自不能先，乃移書歸家遺其親故曰：「吾枕戈待旦，志梟群逆，常恐祖生先吾著鞭，今果然也。」
　　卻說周顗以兵屯潯水城，被杜弢兵圍之。陶侃聞知，即遣將軍朱伺領軍二萬來救。弢已聞知朱伺來，乃退兵保冷口。侃又使人令伺逆擊之。伺得令引軍至冷口，弢以兵拒戰。次日交鋒，弢不能抵，敗走，被朱伺驅軍追擊，大破之。杜弢勢孤，遁歸長沙，伺引軍還。王敦使人上表，奏侃之功。朝廷以侃為荊州刺史，命屯沔江城。侃既受詔屯沔江，招集士眾，商議去擊杜弢。

第九十七回　張光視死如登仙
　　十月，氐羌楊茂搜之子楊難敵，遣其子販易於梁州，被梁州刺史張光殺之。及光與王如餘黨楊虎相攻，光不能勝，使人求救於楊茂搜。茂搜遣難敵以兵來救光，被楊虎竊知，密使人持金寶厚賂難敵，反與虎夾擊，張光大敗，攖城自守，憤激成疾。僚屬勸光退據魏興，光按劍曰：「吾受國重任，不能討賊，今得死如登仙，何謂退也！」聲絕而卒。難敵知光死了，城中無主，驅兵攻拔梁州，入屯紮之。
　　卻說陶侃既受荊州刺史屯沔江，與諸將謀，興兵來長沙擊杜弢。杜弢亦引軍出迎，兩下交兵於城下。弢又敗，被侃揮兵大破之，弢逃入城，堅守不出。

第九十八回　劉曜陰入攻長安
　　卻說劉曜與麴允相持數月，乃陰使趙梁率精兵三萬，偷襲長安，自為後應。梁得令，漏夜馳至，攻入外城。內城中軍民鼎沸駭奔，愍帝大驚，奔射屬樓。梁騎至龍尾坡，使人放火燒晉諸營。見內堅閉不出，恐有埋伏，亦不敢進，乃勒眾退屯逍遙園中。
　　次日天明，將軍麴鑒率兵二萬來救長安，與曜眾遇，戰於武靈，兵大敗。耀恃勝不為防備，與趙梁合兵而屯。麴鑒敗歸，麴允曰：「漢既勝，謂我不敢再至，必無準備，正可襲之。」
　　言訖，傳令三軍盡起，來劫曜營；曜果不設備，被允軍襲之，漢軍大敗。劉曜見勢頭不好，引腹心棄營先逃。只有一將喬志明以眾出拒戰，被麴允殺之，其眾潰散，走去大半。劉曜既走脫大難，招集殘兵，復歸平陽去訖。

第九十九回　石勒奉表於王浚
　　十二月，幽州都督王浚自謂英雄無比，豪傑無雙，欲反晉自稱尊號。當劉亮、高集切諫，皆被殺之。時燕國霍原志節清高，屢辭征辟。浚使人召至，以尊號事問之，原不答，浚誣以罪，殺之而梟其首。於是士民駭怨，而浚矜豪日甚，不親政事，所任皆苛刻小人。棗嵩、朱願貪橫尤甚，北州謠曰：「府中赫赫朱丘伯，十囊五囊入棗郎。」石勒聞知，集兵丁將士商議，欲襲之，未知虛實，將遣使觀之。當參佐刁膺等請用羊祜、陸抗故事，致書於浚。勒以問張賓，賓曰：「浚名為晉臣，實欲廢晉自立，但患四海英雄莫之從耳。將軍名振天下，今折節事之，猶懼不信，況為羊、陸之抗敵乎？夫謀人而使人覺其情，難以得志矣。」勒曰：「善！子之言正合孤心。」於是，勒遣舍人王子春奉表於浚，浚大喜。其表曰：勒本小胡，遭世饑亂，流高屯厄，竄命冀州，竊相保聚，以救性命。今晉祚淪夷，中原無主，為帝王者非公復誰？願殿下應天順人，早登皇祚，勒奉戴殿下如天地父母，殿下察勒微心，亦當視之為子也。
　　浚讀罷大喜，謂子春曰：「石公可信乎？」子春曰：「殿下中州胄望，威行夷夏。自古胡人為輔佐，名臣則有矣，未言為帝王者也。石將軍非惡帝王不為而讓於殿下，原以帝王自有應立，非智力之所取故也，又何怪乎？」浚大悅，遣使以重禮報聘於勒。勒受之。時游綸兄游統為浚將，鎮范陽城，遣使私附於勒。勒斬其使，遣人以其書與使人首級送於浚。浚雖不罪統，益信勒之忠誠，無復疑矣。
　　二年正月，有星如日隕於地；又有三日相承東行，又有流星隕於平陽北，化為肉。人視之，則長三十步，廣二十七步，臭息聞於平陽。肉旁常有哭聲，晝夜不止。漢主聰聞知，心甚惡之，以問公卿。陳元達曰：「陛下女寵太盛，此應為亡國之征，宜修省之。」聰曰：「此乃陰陽之理，何關人事？」言訖，忽後宮宮人奏：「皇后劉氏產下一條大蛇，一隻猛獸，在宮中傷人。」聰急使人捕之，軍人即帶兵刃去捕蛇獸，蛇獸飛走不見，尋之不獲。軍人急出奏知漢王。聰正煩惱，出榜去尋，忽群臣奏說：「百姓道其蛇獸飛走在前隕肉之旁，如今其隕肉蛇獸不知何處去了，哭聲亦止。」正論間，忽後宮宮人來奏皇后劉氏死了。聰流淚入宮，去訖。文武退班，劉聰人宮舉哀，斂葬畢，自此之後亂寵，進御無序矣。
　　卻說王浚遣使者送玉麈尾與石勒。勒在襄國聞浚使至，盡匿其勁卒精甲，以羸師虛府以示，北面拜使者而受書。浚送勒麈尾，陽不敢執，懸之於壁，朝夕拜之，曰：「我不得見王公，見其所賜，如見王公也。」使人見勒如此慇勤，以為是實。時勒復使董肇奉表，同使人去見王浚，期以三月中旬親詣幽州奉上尊號。又修箋將金帛送與棗嵩，求并州牧。棗嵩受勒賂，甚稱勒德於浚。浚又得勒表，心中大悅，又問使人虛實動靜之事。
　　使人俱陳勒形勢寡弱，款誠無二，及言拜麈尾之事。浚亦以為實，心中不疑，不為設備矣。
　　卻說石勒問浚於王子春虛實如何，子春曰：「幽州去歲大水，人不粒食。王浚積粟百萬，不能賑贍，刑政苛酷，賦役殷煩。忠賢內離，夷狄外叛，人皆知其將亡。浚意氣自若，曾無懼心。更置台閣，布列百官，自謂漢高、魏武不足比也。」勒撫幾笑曰：「王彭祖真可擒也。」
　　卻說漢嘉、涪陵、漢中之地皆為成有。成王李雄虛己好賢，隨才授任。命太傅李驤養民於內，李鳳等招懷於外。刑政寬簡，獄無冤囚，興學校，置史官。其賦民，男歲谷三斛，女人半之，疾病又半之。戶綢絹不過數丈，綿數兩，事少役希，士民多富實，新附者給復除。是時天下大亂，而蜀獨無事，年谷豐登，竟可閭門不閉，路不拾遺。然朝無儀品，爵位濫溢，吏無祿秩，取給於民。軍無部伍，號令不肅，此其所短也。
　　時粱州張鹹聞知，乃與民眾謀集五萬人，欲逐楊難敵以州來降於成。難敵見兵起，亦不敢戰，引兵退還。於是張鹹以梁州降於成，成主李雄封鹹為將，就鎮梁州。

第一○○回　石勒襲薊殺王浚
　　三月，石勒欲襲王浚而未敢發，因懼劉琨、烏桓為後患也。
　　張賓曰：「明公欲圖王浚而趑趄未發，豈非畏劉琨及鮮卑、烏桓為吾後患乎？」勒曰：「然。」賓曰：「彼三處智勇皆不及明公。明公雖遠出，彼必不敢輕動。且彼不靖，明公便能懸軍於千里取幽州也，輕車往返，不出二旬。即使彼有是心，若其謀議出師，吾已遠矣。劉琨、王浚雖同名晉臣，實為仇敵。若修箋於琨，送質請和，琨必喜我之服而快浚之亡，終不救晉而襲我也。用兵貴神速，勿後時也。」勒曰：「吾所未料，右侯已料之。」遂遣使奉箋於劉琨，自陳罪惡，請討浚自效。琨大喜，移檄州郡，言勒巳降，當攻平陽以除僭逆，軍未及發。
　　三月，勒軍達易水。浚督護孫緯見勒兵馳至，遣人白浚，自以兵拒之，游統禁之勿拒。王浚聞緯使人報石勒至，遂得令勿拒，候我來見。浚將佐曰：「胡人言而無信，必有計，請擊之。」浚怒曰：「石公來，正欲奉戴我也。況前日表至，約在此時，豈有詐乎？敢言擊者斬！」即令諸將設餉以待之。
　　勒次晨至薊，叱守門者開門。猶疑有伏，先驅牛馬千頭，聲言上禮，實欲塞諸街巷。浚始悔時，勒諸將已各升其聽事堂。
　　王浚出與石勒相見，被勒叱令執之於前。浚罵曰：「胡奴調乃公，何凶逆如此？」勒曰：「公位冠元台，手握強兵，坐觀本朝傾覆，曾不之救，乃欲自尊為天子，非凶逆乎？」言訖，傳令左右，即監送還襄國斬之。浚之將佐皆至勒軍門謝罪。前尚書裴憲、從事中郎荀綽獨不至，勒召而讓之。憲、綽對曰：「憲等皆世為晉臣，荷其榮祿。浚雖南祖，猶是晉之藩臣，故從之，不敢有二。今明公苟不修德義，專事威刑，則憲等死自其分，請就死。」不拜而出。勒謝之，待以客禮。勒數朱願、棗嵩等以納財亂政，責游統以不忠所事，皆令斬之。浚將佐親戚家眷皆巨萬，惟憲、綽只有書千餘卷，鹽米各十餘斛而已。勒曰：「吾不喜得幽州，喜得二子耳。」於是以憲為從事中郎，綽為參軍，分遣流民各還鄉里。勒停薊二日，焚浚宮殿，以故尚書劉翰行幽州刺史戍薊，置守宰而還。
　　孫緯聞知王浚被害，以軍攔住石勒歸路。勒眾與戰不利，退尋別路而歸，得還襄國。遣使奉王浚首，獻捷於漢主。聰大悅，使使以勒為東單于。
　　劉琨聞知勒殺王浚，獻首於漢，方知勒無降意，遣使請兵於代公，會擊平陽。代公拓跋猗廬得琨書，即起兵。其部下雜胡欲謀應勒，代公聞知，悉誅之，因此遲滯，不能赴約。琨見北兵不至，亦未敢行。
　　卻說劉翰見勒軍退還襄國，驅逐戍守之吏，乃以薊城歸段匹磾。匹磾引眾人據薊城。

第一○一回　邵續棄子歸晉室
　　卻說王浚所署樂陵太守邵續，因王浚死而附石勒，勒以其子邵義為督護。渤海太守劉胤聞浚被殺，乃棄郡依續。謂：「續君子，晉之忠臣，奈何從賊以自污乎？」言未訖，會段匹磾使人以書邀續同歸江東，續從之，回書使人覆命。左右曰：「君歸江東，其如令嗣邵義何？」續泣曰：「我豈能顧子而為叛臣乎？」因殺異議者數人。於是續已知決定，使劉胤來江東見左丞相睿，具說歸晉之事。睿大悅，以劉胤為參軍，遣使拜邵續為平原太守。石勒聞知邵續歸江東，乃殺邵義。石勒見邵續去江東；自率眾來圍之。續使人求救於段匹磾，匹磾自以五萬軍來救，勒乃引軍退還襄國。續出城謝段匹磾及犒勞其卒，匹磾亦還薊訖。是時，襄國大饑，谷二升值銀一斤，石勒甚憂之。
　　時五月，太尉涼州牧西平公張軌寢疾，集文武將佐於臥內，吩咐曰：「吾將不豫，汝等文武將佐忠輔吾世子張寔，務安百姓，上思報國，下以寧家。」言訖而卒。長史張蹇即主喪事訖，乃使使入朝，表世於張寔攝父之位。憨帝詔寔為都督刺史、西平公，謚軌曰武穆。

第一○二回　劉曜趙梁寇長安
　　六月，漢主聰使大司馬劉曜、趙梁以兵十萬來寇長安，劉曜奉命督軍，使將軍趙粱寇新豐城。
　　卻說晉愍帝設朝，近臣奏知，帝遣衛將軍索綝領兵五萬出迎。索綝得詔，點軍即行。卻說趙梁出戰常勝，累建大功。聞索綝領兵來迎，有輕綝之色。當長史魯徽諫曰：「晉之群臣自知強弱不敵，將致死於我。索綝若來，將軍勿輕之。其足智多謀，武藝亦不在將軍之下。宜堅壁勿戰，觀彼動靜，然後出奇兵勝之。故兵法曰：『知己知彼，百戰百勝』耳。」梁大怒，曰：「以司馬模之強，吾取之如拾芥。索綝小豎，豈能污吾馬蹄寶刀耶？」
　　次日，率輕騎數十討之，曰：「要當獲綝而後食。」索綝見趙粱在陣前搦戰，綝令精兵在前，以箭射住陣腳，急與偏將王文至曰：「你可同王武二人速退，各引守寨之兵伏於三十里西北屏山谷內，待吾敗回，彼必趕來。候彼軍入谷，你二人殺出截住，吾復殺回，兩下夾攻，可擒趙梁。」文、武二人得計退去，領兵埋伏訖。索綝親自披掛持戟，出陣前大罵：「胡賊焉敢犯境。」粱大怒，執槍殺過陣來。與交鋒，將次十合，綝佯敗便走。粱不知是計，引兵趕來。未上五里之程，忽聽得一聲炮響，伏兵四起。前有索綝攔路，後有王文、王武殺來，殺得漢兵十去其七，大敗奔潰。
　　趙梁死戰得脫而歸，悔曰：「吾不用徽言至此，何面目見漢王？」先命斬徽，徽大怒曰：「將軍愚愎以取敗，乃復忌人害勝，猶有天地，其得死於枕席乎！」言訖自殺。後梁攻北地；中弩而死。
　　冬，漢王聰以子劉粲為相國，粲少有雋才，自為丞相，驕奢專恣，遠賢親佞，嚴刻愎諫，國人始惡之。
　　三年正月，周勰以其父遺言，因吳人之怨謀作亂。使吳興功曹徐馥矯稱勰叔父周札之命，收合徒眾，以討王導、刁協，豪傑翕然附之。是月，馥殺吳興太守袁琇，欲奉札為王。周札聞知大驚，以告吳興太守孔侃。勰知札意不同，不敢發。馥黨懼事不成，乃攻馥殺之。札子周續亦聚兵應馥，聞馥死，亦退不發。左丞相睿聞續為亂，集諸將議發兵討之。王導曰：「今若少發兵則不足以平寇，多發兵則根本空虛。續族弟黃門侍郎周延，忠果有智，請獨使延往，足以誅續，何必紛紛起兵勞民乎？」密從之，即使延去，同孔侃誅逆。延得命兼行，至吳興郡，將入府，遇周續於門，延逼續與俱詣府與侃相見。禮畢，分列而坐，延指續謂侃曰：「府中何以置賊在座耶？」續即出衣中刀逼延，延叱令將續格殺之。因令收周勰至，謂曰：「汝等如何謀叛，累我宗族？吾奉左丞相命，來同孔府君誅汝。」
　　勰曰：「非干我事，乃兄周邵命勰用徐馥之謀。徐馥雖已死，邵還在宅。」於是延引百餘人，令收邵誅之。延不歸家省母，遂長驅而去，報知左丞相。睿大悅，以札為吳興太守，以延為太子右衛率。睿以周氏吳之豪望，故不窮究，待勰如舊矣。
　　卻說愍帝聚集文武商議中興之策，群臣奏曰：「臣等聞單于平陽拓跋猗廬有雄兵百萬，猛將千員，與先帝有恩，今不如封其為王，以藩屏求應，可保國家無危，不懼胡兵也。」帝曰：「卿等所議正合朕心。」於是使使詔來平陽，封猗廬為代王。
　　卻說猗廬與諸部大人商議邊庭之事，聞中國愍帝有詔至封王，即命左右排香案跪聽。宣讀畢，方知封他為代王，謝恩訖，受其印綬。排宴款待使人，以金寶回貢晉主，時賜使人回朝去訖。猗廬既為代王，乃置官屬，分君臣之禮。『時國俗寬簡，人皆不畏。至是代王明刑峻法，以示群下，諸部人多以違命得罪。代主升殿，復集文武謂曰：「今吾以法示，如何故違？再有違命者，皆舉部戮之，決不恕免。」群臣曰：「自後再不敢幹。」於是中外肅然，無有再犯。
　　二月，晉愍帝發二使以左丞相睿都督中外諸軍事，以南陽王保為相國，以劉琨為司空。
　　卻說代王聞并州從事莫捨賢，乃遣人至并州見劉琨，求莫捨為長史，劉琨從之。莫捨不欲去，琨謂曰：「以并州單弱，吾之不材，而能自存於胡羯之間者，誠乃代王之力也。吾傾身竭貨，以長子為質而奉之者，庶幾為朝廷雪大恥也。卿欲為忠臣，奈何惜共事之小誠而亡殉國之大節？平生事代王，為之腹心，乃一州之所賴也。」於是捨遂來見猗廬。猗廬甚重之，常與參大計。代王用法嚴苛，一人犯法者舉部就誅，老幼相攜而行，人問何之？答曰：「往就死。」無一敢逃匿者。

第一○三回　周訪擊斬賊張彥
　　三月，卻說王敦遣陶侃等討杜弢。侃既以兵討杜弢，前後共數十戰皆勝。杜將士多死，於是弢使使來江南請降於左丞相。
　　睿受其降，遣人以弢為巴東監軍。弢既受睿命為巴東監軍，陶侃攻之不已，弢不勝憤怒，復反。遣其將張彥攻陷豫章郡，周訪以軍來擊彥。彥即出城拒迎，與訪交戰不上數合，彥被周訪拍馬衝陣而斬之，彥眾遂降於訪，訪遂入屯豫章。
　　時平陽血雨三日於漢東宮延明殿，太弟劉乂心甚惡之。太子太傅崔瑋、太子太保許遐說乂曰：「今相國威權逾於東宮，殿下非徒不得立也，朝夕且有不測之危，不如早為之計。」乂弗從。舍人告於漢主聰。聰大怒，即選一人誅之。使將軍卜抽將兵五千，監守東宮。乂大驚，急遣人上表，乞為庶人，且請以劉粲為嗣。卜抽監住，不能得出產。
　　漢青州刺史曹嶷盡得齊、魯間郡縣，自鎮臨淄，有眾十餘萬，臨河置戍。石勒聞之，使人入平陽，稱曹嶷有專據東方之志，請為討之。漢主聰與近臣議，恐勒滅嶷，不可複製，因此不許。勒遂不敢行。
　　卻說漢主劉聰納中護軍靳准二女月光、月華，立月光為上皇后，以劉貴妃與月華為左右皇后。當陳元達知立三後，入內苦諫曰：「自三皇五帝以至於今，未有一國而立三後，非為禮也。今陛下不思求賢，專事寵女，誠恐社稷危矣。」漢主怒而不聽。元達又奏：「月光素有穢行。」聰亦不聽。月光得悉元達所奏，慚愧自殺。聰以是恨元達，乃遷元達為御史大夫，喝令速行。元達滿面羞慚而出，曰：「忠言逆耳，庸君不納。」
　　於是悶悶回第去訖。

第一○四回　陶侃擊破杜弢死
　　卻說陶侃與杜弢相攻，弢屢敗。是日，弢使王貢出挑戰，侃亦領兵出陣。侃遙謂王貢曰：「弢為益州小吏，盜用庫錢，父死不奔喪。卿本佳人，何為隨之？天下寧有白頭賊耶！」貢聽見，遂棄戈投降，侃與並馬而還，以酒相待。次日，用貢為前部，自為最後，以軍來擊杜弢。弢眾不戰自潰，弢不能敵，乃單騎逃走。至湘州，因發疾，竟死於道中。陶侃以軍進克長沙，湘州悉平。於是，丞相睿進王敦為征東大將軍、都督江、揚、荊、襄、交、廣六州諸軍事、江州刺史，敦始自選置刺史，刺史以下，寢益驕橫。
　　初，王如之降也，敦從弟王稜愛如驍勇，請敦將如配己麾下，敦從之，稜甚加寵遇。如數與敦諸將角射爭鬥，稜杖之數十下，因此如深以為恥。及敦潛畜異志，稜每諫之，王敦大怒，密使人激如殺稜。如恨其杖己之怨，乃夜持刃入內殺之。敦聞之暗喜而佯驚，亦使人捕如誅之。

第一○五回　王敦意欲害陶侃
　　初，朝廷以第五猗為荊州刺史，杜曾迎於襄陽，聚兵萬人，與猗分據漢、沔。侃既破杜弢，乘勝進擊杜曾。而侃有輕曾之志，反為杜曾所敗，死者數百人，遂以兵屯駐不戰。
　　時荊州都督荀崧屯宛城，杜曾乃撇侃以兵來圍宛城。時崧軍少食盡，恐不能敵，欲來求援於故吏襄城太守石覽，無人敢往，心內大憂。當崧小女荀灌娘年十三歲，有膽智，見父煩惱，進曰：「父親大人休憂，女兒願往石太守處求取救兵來解此圍。」崧執不與行，灌娘只管率士五十餘人躍城突圍夜出，與曾交戰，且戰且前，衝出重圍，直至襄陽拜見石覽，說求救之事。
　　覽曰：「荀使君被困，下官理宜發兵，奈治下兵少糧稀，無將領兵。今既小姐自來，其勢甚危。你且休憂，吾兵雖少，亦只得行。吾有友人周訪，吾作書與汝去彼處求救兵，彼必能同吾往救。」於是，寫書與灌娘，持見周訪。訪得覽書視之，即命其子周撫、率軍二萬來與覽同救襄陽。杜曾聞二處救兵至，乃引兵遁去。撫、覽之軍見曾遁去，亦引軍還。杜曾無城可據，恐無倚憑，使人於荀崧處求自效。崧恐其再攻，故許之。陶侃聞知，遺崧書曰：杜曾凶狡，所謂鴟梟食母之物。此人不死，州土不寧，足下當識吾言，早為之計。
　　崧自思兵少，藉為外援，不從侃言。杜曾過數月果反，復率流亡二千餘人來圍襄陽。崧堅閉不出，相持月餘。曾不能克襄陽，引眾而還。
　　卻說王敦手下嬖人錢鳳疾陶侃之功，屢毀之不止，因此侃久沉在外，不得錄用。侃遂親自來見王敦，陳上功勳，敦留不遣，以侃宛轉廣州刺史，以其弟廙為荊州刺史。侃所統荊州將吏鄭板等詣敦留侃復荊州刺史，王敦不許，於是鄭板等眾情憤怒，遂迎杜曾、第五猗以拒王廙。王廙不敢入荊州，乃遁還。
　　王敦意鄭板等必承陶侃諷旨始叛，乃自披甲持矛將殺侃，出而復還者數四。陶侃在外正色曰：「鄭板等來見使君，吾未盡知，亦不曾一會。今雖謀反迎曾，非吾所知。使君雄斷當裁天下，何所不決乎！」敦始解甲如廁。參軍植陶即入言於敦曰：「周訪與侃姻親如左右手，安有斷人左手而右手不應者乎？」敦意解，即出，轉怒為歡，乃設盛撰以餞之，曰：「今日是吾不明，頗有小失，卿勿為恨。僅陳薄酌，代卿送行，來日卿可速往廣州赴任。」侃拜謝，飲醉而出。至夜領自部屬，馳入廣州。
　　時王機盜據廣州，侃至始興州，人皆言宜觀察形勢，且停數月而去。侃不聽，直至廣州。侃既入廣州，安民閱武，分守戍邊。又遣督護將軍鄭正以軍二千去討王機，王機聞知，遂逃去，廣州遂平。
　　史說陶侃，字士行，本鄱陽人。吳平，徙居廬江之潯陽。
　　父舟娉妾生侃，侃家貧賤，其嫡母湛氏，每紡績資給之，使侃交結勝己者為友。侃少曾為得陽吏，奉官差常監魚梁，私以一缸魚鮓使人送歸以奉母。母不受，即封鮓寄還，寫書責侃曰：「汝為吏以官物遺我，非惟不能益吾，乃以增吾憂矣。」侃得書，自覺愧怍，不能立身揚名以顯揚父母，鬱鬱而悵。
　　復漁於雷澤，因網得一織梭，歸至宅以掛於壁間。有頃，忽雷雨大作，其梭自化成龍而去，侃又悶悶不已。是夜夢身生八翼，飛而上天，見天門九重，將登八重，惟一重門不得入去，被閽者以杖擊之，因墜地，折其左翼。及醒，覺左腋痛。次日，思想其夢，恐不祥，因出外行走，遇術者師圭，侃請其相。師圭即相侃至左手，因謂曰：「君中指有豎理，當為公，若更徹於上，貴不可言。」侃拜謝歸家，以針決上見血，其紋成為公字，以紙裹手，公字愈明矣。侃自是益喜，因與友人鄱陽孝廉范達歸家，留達宿歇。貧無所措，侃入與母說留達之事。其母湛氏乃撤所臥薪薦，自剉給養其馬。又自密截發賣與鄰人，沽酒供餚饌。達聞之，歎息曰：「非此母不生此兒也！」稱讚不已。次日，達辭去，侃從送百餘里，達問曰：「君欲仕郡乎？」
　　侃曰：「困於無津耳。」言訖，二人相辭而行。後范達過廬江，入探太守張夔共話，達稱讚湛氏之德、陶侃之賢，慕羨不已。
　　夔大喜，送達出府，即使人召陶侃至，以為督郵，又遷主簿。
　　偶張夔妻某氏有疾，夔出堂，聞鄱陽鄭醫者用藥如神，即問誰人肯去鄱陽請醫。此時天落大雪，寒不可當。況廬江到鄱陽百餘里之程，諸官吏皆不答。侃獨應聲而出，曰：「資於事以事君，小君猶母也，有父母之疾而不盡心乎？某請行。」言訖即去請。醫人至療，夔妻疾愈，由是眾服其義。夔舉侃以為孝廉，舉至洛陽。時郎中令羊卓與陶侃同州里人，卓謁之，聞其賢，甚敬之，曰：「《易》稱『貞固足以幹事』，陶士行是也。」於是與侃同乘來見中書郎顧榮。榮亦知其賢，甚奇之，薦於朝廷，因此知名。
　　先時，嘗與羊卓同乘而行，有吏部郎溫雅謂卓曰：「君何與小人共載？」卓曰：「此人非凡器，乃國之柱石也。」後母死，即卸職回家居優，朝夕涕泣，廬於墓側。忽有二客來吊，不哭而退，化為雙鶴，沖天而去。人皆異其孝感天地，無不敬之，因此孝名聞於州里。
　　陶侃既在廣州，無事輒朝運百甓於齋外，暮運百甓於齋內。
　　人問其故，侃曰：「吾方致力中原，過爾優遊，恐不堪事，故習勞耳。」人皆尚之。
　　時十月，漢劉曜以兵五萬寇北地，進拔馮翊。麴允軍於靈武，以兵弱不敢進。愍帝大驚，屢徵兵於相國司馬保。保左右皆曰：「蝮蛇螫首，壯士解腕，今胡寇方盛，且宜斷隴道以觀其變。」從事中郎裴詵曰：「今蛇已螫頭，頭可斷乎？」於是即以胡崧為前部都督，領諸軍事。愍帝見保軍士不至，心中大懼。麴允與索綝商議，欲奉帝往就保。綝曰：「保得天子，必逞其私志。」允意遂止。於是，自長安以西不復貢奉，百官饑乏，采粟以自存。
　　卻說涼州軍士拾得玉璽，文曰皇帝行璽，獻與張寔，僚屬皆賀。寔曰：「是非人臣所得留。」遂獻之於國。

第一○六回　漢殺陳休等七人
　　四年二月，漢中常侍王沈，郭猗榮寵幸用事，漢主聰游宴後宮，或百日不出，政事一委相國粲，惟生殺除拜，乃使沈、猗入白。沈等多以私意決之，而沈、猗有怨於太弟乂，謂相國粲曰：「猗今與大將軍謀，因上巳大宴作亂，今禍期將近，宜早圖之。殿下如不信臣言，可召大將軍從事王皮、劉惇，許其歸道以問之，則可知。」粲許之。猗密出，謂皮、惇曰：「三王反狀，』主上及相國俱知之矣，卿聞之乎？」二人驚曰：「無之。」猗曰：「此事已決，吾憐卿親舊，必並見族耳。」因佯為欷歔流涕。二人大驚，叩頭求救。猜曰：「倘相國問卿，卿但雲有之，無事驚忙。」惇許諾。
　　次日，粲召王皮、劉惇入問之，言皆同而其辭若一，粲以為信然。靳准復說粲曰：「人告太弟為變，主上必不信，宜緩東宮之禁，使賓客得往來。太弟雖好待士，必不以此為意。輕薄小人不能無迎合為之謀者，然後下官為殿下露表，乃盡收其賓客，拷問之。獄辭既具，則主上無不信之理也。」粲然之，乃命卜抽引兵離東宮去訖。
　　時東府少傅陳休、將軍卜崇為人忠直，王沈深疾之。侍中卜干密知其事，因謂休、崇曰：「沈等勢力足以回天地，卿輩自料親賢，孰與竇武、陳蕃？」休、崇曰：「吾輩年逾六十，職位已崇，惟欠未捐身，死於忠義，乃為得所，安能俯首低眉以事宦豎乎？」至是，靳准表太弟與東宮佐屬謀欲為亂。漢主聰大怒，令收休、崇與特進綦毋達等七人誅之。此七人皆群臣所惡，故使漢主誅之。卜干進諫，王沈叱之曰：「卿莫不同謀乎？」漢主聰亦怒，免為庶人。各官與劉易及陳元達等諫曰：「今遺晉雖殄，巴蜀不賓，石勒謀叛，國無賢臣，欲王全齊，陛下心腹四肢，何以無患？乃復以王沈、郭猗等助亂誅巫咸，戮扁鵲，臣恐遂成膏盲之疾，雖救之不可及矣。」乃上疏曰：臣伏惟天下所以有逆不正者，皆奸人播弄蒙蔽聖聰，侮慢天常，竊權承寵，濁亂海內，擅握王命，黨惡相乘，攻擊正人。
　　一至出門，便獲大賞。京畿諸郡，數百萬膏腴美田，皆沈等所據，致使侯服要荒，盜賊蜂起。士民皆言先誅宦豎，以除民害。
　　從台閣求乞賢臣，隨慰撫以至新安。臣聞揚湯止沸，不如抽薪；潰癰雖痛，勝如發毒。臨溺呼救，悔之無及。臣請誅沈等，則社稷幸甚！天下幸甚矣！
　　時漢主聰在上秋閣見表，反以表示沈等，笑曰：「群兒為元達所引，益成癡也。」聰問沈於粲，粲盛稱其忠清。聰大悅，封沈等為列侯。劉易又上疏極諫，聰大怒，手裂其疏，易忿恚而卒。劉易素忠直，元達倚之為援，得盡諫諍。及卒，元達哭之，慟曰：「人之夭亡，邦國殄瘁。吾既不復能言，安用此默默苟生乎？」歸宅遂自殺。國中士民聞者，莫不悲歎。
　　史說陳元達，字長宏，後部人。本姓高，以生月妨父，故改雲姓陳。自幼孤弱，躬耕讀書，年四十不與人交通。先劉元海為左賢王時，聞名而召之。元達不答。及劉元海僭號，征為黃門郎，既至引見，元海曰：「卿若早來，豈為郎官而已？」
　　元達曰：「臣惟性之有分，盈分者顛，臣若往叩天門者，恐陛下賜處於廊廟、納言之間，此則非臣之分。是以抑情盤桓，恃分而至。大王無過授之謗，小臣免致寇之禍，不亦可乎？」元海大悅。元達在朝忠謇，屢進讜言，退而焚草稿，子弟莫有知者。漢主聰常謂元達曰：「卿當畏聯，反使朕畏卿乎？」元達叩頭謝之。及其死也，人人冤之。陳元達已死，漢主聰大宴群臣，傳旨引太弟劉乂同宴。見乂憔悴而涕泣陳謝，甚稱被誣之事，聰亦大哭，待之如初。

第一○七回　代王興兵討六修
　　卻說代王猗廬先愛其幼子比延，欲以為嗣。使長子六修出居新王城，而黜其母。是歲，六修來朝，代王以比延為嗣，使六修拜比延，六修不從而去。代王大怒曰：「吾行法律以制群下，何敢逆之？」即喚西渠、趙延二部大人，各領兵十萬為左右先鋒，代王自領羽林軍五千為合後，殺奔小平陽而來。六修使人打探，知得備細回報六修說，代王親征，六修在小平城，先分付曹屯以兵守西陵，以為犄角之勢，深溝高壘，卻不出戰。
　　忽人報代兵已渡江，必須迎之。修曰：「但堅守勿戰。」
　　驍將朱金忿然而進曰：「代兵臨城而不出戰，是怯也。況吾軍新旺，若不重仗銳氣，軍皆惰矣。願借五千軍土，某去決一死戰。」修從之，令朱金點馬步軍五千出城迎敵。兩陣對圓，朱金出馬，與西渠更不打話，戰至四五合，西渠敗走。朱金引五千人馬趕入陣去，被趙延指麾五千兵馬裹圍。朱金於陣中左右衝突，不能得出。六修在城上望見朱金困於垓心，急使左右備馬。長史陳矯諫曰：「殿下保重，不可自出軍。今朱金不聽約束，妄自出戰，致敗如此。假使棄此數百人，何將軍輕出而救乎？」修曰：「不然。若朱金一失，小平陽必不可保也。」遂披甲上馬，引手下壯士五千騎出城，陳矯於城上助威擂鼓。修引軍隔代軍百餘步，通於一溝之上。陳矯將為六修只就那裡紮住，遙與朱金為聲勢。只見六修大呼一聲，驟馬飛渡淺溝，眾皆奮力而過。修獨先執刀殺入代陣，代兵迎之，不能擋而走。
　　修直至垓心，救出朱金。回顧陣中尚有數十騎不能得出，修復突入重圍，所到莫敢阻攔，救出這一彪人。正遇著趙延攔路，被修奮武衝散代兵，朱金助威，代兵大亂。修將曹屯亦引兵出，大殺代兵一陣，緩緩而回。陳矯舉杯迎門出接，贊修曰：「殿下真天人也。」言訖，調兵堅守四門，不出交戰。
　　卻說趙延兵敗，傷折太多，回見代王。代王大怒，欲斬趙延。諸部大人告免，方免二人。代王自此煩惱得病，漸漸加重。
　　將危，諸部大人入見，言於代王曰：「今大王病重，況又屢戰失利，不如退兵還都，待大王疾瘥再來征討未遲。」代王曰：「既卿等所勸，暫且回兵，來春再戰。」言訖，傳令部眾，引兵即還北都。代王由是發憤成病而卒，眾部以比延年幼，故不立。遂推猗篪子普根為主，將率軍五萬來攻六修。次日，交戰十數合，六修被普根斬於馬下，盡收其眾歸國。會將軍衛雄、箕澹與劉琨質子遵謀歸晉，率晉人及烏桓三萬人、馬牛羊十萬頭歸於劉琨。琨由是復振。代普根憂恨成疾而卒。國人與諸部乃立鬱律為主，襲晉爵為代王，總攝諸部，威名復振矣。
　　卻說西平公張寔下令所部吏民，有能舉其過者，賞以布帛、羊豕。當時曹佐隗瑾曰：「明公為政，事無鉅細，皆自決之，群下畏威受成而已，如此雖賞千金，終不敢言也。明公宜少損聰明，延訪群下，使各盡所懷，然後采而用之，則嘉言自至，何必賞也？」宦悅而從之，增隗瑾之位二等。又遣將軍王該率步騎五十人入援長安，又送諸郡貢稅入朝。索綝奏愍帝降詔，拜張綝為都督陝西諸軍事。
　　卻說石勒引兵攻廩丘，劉演恐寡不敵眾，乃棄城而走，投段匹磾去訖。因此石勒又得廩丘城，使人戍之。

第一○八回　梁緯夫妻死恩義
　　七月，漢劉曜攻拔北地郡，以兵進至涇陽。麴允欲以軍救之，被劉曜計使百姓於道反間，紿允曰：「郡城已陷，去無及也。」因此允逗留，眾懼而潰。被曜引眾來追，允軍寡弱，大敗而還。復集將士萬人，來取北地郡。允性仁厚，無威權，專以爵位悅人。諸郡太守皆領征鎮，村塢主帥，小者猶假銀青將軍之號，然恩不及下，故諸將軍驕恣而土卒離怨。
　　於是劉曜進至涇陽，河北諸城悉潰，如入無人之境。忽諸將獲晉將軍魯克、梁緯至，曜命釋其縛，與酒飲之，曰：「吾得子，天下不足定也。」克曰：「身為晉將，國家喪敗，不敢求生。若蒙公恩，速死為幸。」曜曰：「忠義士也，吾不殺汝。」因賜劍與其自裁。魯克、梁緯接劍，皆自刎而死，曜深惜之，歎嗟不已。諸將又獲將梁緯之妻辛氏至，曜見辛氏美色，欲以為妻。辛氏不從，哭之曰：「妾夫已死，義不獨生。且一婦人而事二夫，將軍何取之乎？」曜曰：「此貞女，聽其自裁。」
　　辛氏亦求劍自殺。曜悲哀不已，皆以禮葬之。
　　卻說漢主聰立故張皇后侍婢樊氏為上皇后，三後之外，佩皇后璽綬者復七人，嬖寵用事，刑賞紊亂。大將軍劉敷數涕切諫，聰怒曰：「汝欲乃公速死，即何以朝夕生來哭人也？」敷歸，憂憤而卒。
　　時漢大蝗，民流殍者什五六。石勒聞知，遣將屯并州，招納流民，歸之者二十萬戶。聰知，遣使讓之，勒不受命。

第一○九回　愍帝出降於劉曜
　　漢劉曜既陷北地諸郡，乃集大眾來攻長安。時安定太守焦嵩、新平太守竺恢引兵來救長安，皆畏漢兵強盛，不敢進兵。
　　相國司馬保使胡崧以二萬人援長安，至靈台正遇漢兵至，兩下交鋒，連戰五十餘合，被崧出奇兵衝陣，漢兵大敗，十傷其六。
　　劉曜不敢戀戰，引眾衝入長安。胡崧既勝，破曜之眾，恐國復振，則麴、索二家勢盛，乃引兵還槐裡，坐觀勝敗。
　　劉曜引兵寇長安，胡崧如何不救觀。
　　其時借得龍泉劍，將此奸臣不義碗。
　　劉曜聞胡崧退去，乃驅兵攻陷長安外城。麴允、索綝引軍退守小城，內外斷絕。城中饑甚，百姓將士亡逃不可制，惟涼州義眾千人守死不移。太倉有麥數十斛，允屑之為粥以進。至是，愍帝泣謂允曰：「今窮厄如此，外無救援，當忍恥出降，以活士民。」因歎曰：「誤我者麴、索二公也。」近臣奏曰：「長安軍民扶老攜幼，哭聲振動天地，各自逃生潰去。目今兵微將寡，難以迎敵，若投降可保百姓。」
　　言未了，御屏風後轉出一人，乃愍帝八子甚，封北地王。
　　帝生子九人，皆懦，惟甚自幼英氣過人。時甚出殿前大喝曰：「偷生鼠輩，豈妄議社稷大事？自古豈有降天子哉？可斬此人，臣請出戰。」帝曰：「今大臣議皆可降，汝仗血氣之勇，欲令滿城流血耶？」甚曰：「此輩未嘗見其干預政事，今妄起亂言，甚非其理。臣竊料長安之兵有數萬，琅邪王全師皆在江南，若有人去召，必來解救，內外夾攻，可獲全勝。豈聽鼠輩之言，輕棄先君之基業乎？」帝叱之曰：「汝小兒豈識天時也？」甚叩頭大哭曰：「若理窮力極，禍敗必至。便當父子背城一戰，同死社稷，以報先君可也。」帝令拖下殿階，甚叩頭大哭曰：「吾祖宗不容易得社稷，一旦棄之，吾寧死不降也。」
　　愍帝庸才信淺謀，不思守國欲降仇。
　　當時若聽太子語，未必山河掃地休。
　　愍帝令推出宮門，便作降書，使侍中宗敞送降書於曜。被索綝聞知，潛留敞在府，密使其子去說曜曰：「殿下若許索綝以車騎、儀同萬戶郡公者，請以城降。」曜即斬其子，使人送之曰：「帝王之師以義行也。孤將兵十五年，未嘗以詭計取人，必窮兵極勢，然後取之。今綝所言如此，天下之惡逆也，輒相為戮之。」綝大驚，遂放敞見耀，曜受之降。
　　次日愍帝乃乘羊車，肉袒而縛，銜璧輿櫬出降。群臣號泣攀車，帝亦悲不自勝。御史中丞吉朗歎曰：「吾智不能謀，勇不能死，何忍君臣相隨，北面事賊虜乎？」言訖，乃自殺。帝亦哭，與辛賓出東門，謁大司馬曜軍前投降。時耀知晉帝來降，領兵入城至東門道主，見愍帝與群臣伏道請降，曜下馬扶起晉主，令左右焚櫬受璧，遷晉帝及公卿於其營，令兵衛之，自入長安屯紮三軍。
　　次日，令中將軍李益送愍帝及公卿，並庫藏、寶貝、玉璧來平陽見漢主聰。聰大喜，臨光極殿。愍帝稽首於前，麴允伏地慟哭。聰大怒，命囚之。允大哭一場，乃自殺。聰歎悔不及，以愍帝為光祿大夫，封懷安候。以劉曜為太宰，假黃鉞，督陝西諸軍事，封秦王。贈麴允車騎將軍，溢節愍侯。將索綝斬於市曹。聰賜晉帝與公卿居館驛，使軍衛之，月給俸米。
　　史說先愍懷太子妃王氏，乃太尉王衍之女也，字惠風，貞婉有志節。先與愍懷太子為妻，後太子既廢，惠風與父王衍居於金墉。其父王衍因太子廢，請絕婚。惠風不肯，道忠臣不事二君，烈女不嫁二夫，即請乘輿，號哭而歸，為太子行。行路人皆為之流涕，稱其烈女。
　　其時漢劉曜既得長安，又領兵來攻洛陽。洛陽吏士軍民聞風奔潰，無人守城。劉曜入洛陽城，盡收晉之宗室，悉行誅戮。
　　因見王氏惠風有貌，曜不忍殺之，以惠風賜其部將喬屬為妻。
　　屬大喜拜謝，領惠風歸帳。命左右整備筵席，要與成親。因攜惠風手同坐，風拔其所佩劍在手，拒屬曰：「吾乃晉太尉公之女、皇太子之妃，生為晉婦，死作晉鬼，安肯從汝胡狗為妻？」
　　言訖，以劍刺喬屬。喬屬大怒，取左右利刃將風殺之。可憐忠烈女，到此一命休。有詩歎曰：晉亡宗室盡遭擒，堪歎王妃貞烈行。
　　朝中徒有許多士，豈及金墉一婦人。
　　干氏寶曰：
　　晉之亡也，樹立失權，付託非人，四維不張，而苟且之政多也。夫基廣則難傾，根深則難拔，理節則不亂，膠結則不遷。
　　昔之有天下所以能長久，用此道也。今晉之興也，創業立本，固異於先代矣。加以朝寡純德之人，鄉乏不貳之老，風俗淫僻，恥尚失所。學者以莊、老為宗而黜六經，談者以虛蕩為辨而賤名檢，持身者以放浪為道而狹節信，進仕者以苟得為貴而鄙居正，當官者以望空為高而笑勤悖是以劉頌屢言治道，傅成每糾邪正，皆謂之俗吏。其倚仗虛曠、依阿無心者，皆名重海內，禮法刑政，於此大壞。國之將亡，本必先顛，其此之謂乎？故觀阮籍之行，而覺禮教崩弛之由；察庾純、賈充之爭，而見師尹之多辟；考平吳之功，而知將帥之不讓；思郭欽之謀，而寤戎狄之有釁；聽傅玄、劉毅之言，而得百官之邪；核傅鹹之奏、錢神之論，而知寵賂之彰。民風國勢如此，雖以中庸之君、守文之主治之，猶懼致亂，況惠帝以放蕩之行臨之哉！懷帝承亂得位，羈以強臣；愍帝奔播之後，徒守虛名。天下之勢既去，非命世之雄才不能復以取之矣！
　　《歷年圖》曰：
　　武帝既遷魏祚，席捲全吳，續禹膺服，恃其治安，荒於酒色。以開基之始，不為遠圖，崇尚浮華，敗棄禮法。惠帝昏愚，不辨菽麥，譬之萬金之寶，棄之中衢，無人守之，安得不為他人有乎？禍起於閨門，成於宗室，骨肉相殘，胡羯、氐、羌、鮮卑爭承其弊，剖裂中原，話齏醢生民，積骸成丘，流血成淵，幾三百年，豈不哀哉！

第一一○回　劉琨失據奔薊州
　　卻說石勒以五萬之眾圍樂平，樂平太守韓據使人清救於劉琨。琨新得猗廬之眾，欲因其銳氣以討勒。箕澹源曰：「此雖晉民，久淪異域，未習明公恩信，恐其難用。不若閉關守險，務農息兵，豈可遠出與戰？」琨不從，命澹速行。澹不得已，率騎二萬前驅。琨以軍屯廣牧，為之聲援。
　　卻說石勒聞劉琨使箕澹將兵來救，與張賓商議，先據險要，設疑兵於山上，使支雄、刁膺各以軍五千出與澹交戰，佯為不勝而走。澹不知其是計，縱兵追之。至伏兵處，勒引軍殺回，刁膺在左手下衝出，支雄在右手下衝出，三下夾攻，澹兵大敗，傷其大半。澹拚死走出奔代郡。韓據見救兵大敗，亦棄城而逃，并州震駭。
　　時十二月，琨長史李弘見勒兵甚盛，劉琨勢弱，乃以并州降勒。勒又得并州，劉琨進退失據。段匹磾聞知，使人以信邀之曰：「足下進退若難，可來同議，以圖再復之計。」於是琨恐勒來攻，率眾奔薊，投附匹磾。匹磾甚相親重，與結婚，約為兄弟。而勒既得并州，遣孔萇持兵二萬攻賊帥馮睹，始而不克。
　　時流民數萬戶在遼西迭相招引，民不安業，勒遂問計於張賓。賓曰：「馮睹本非公仇，流民亦皆戀本。為今之計，宜班師振旅，選良牧守，使招懷之，則幽、薊之寇可不日而清，遼西流民將相率而至矣。」於是勒然之。使人召孔萇歸，以李向為高陽太守，睹帥其眾來降，流民歸者相繼於道。

第一一一回　丞相睿移檄北征
　　卻說丞相司馬睿聞長安不守，急集諸謀士商議出師，躬擐甲冑，移檄四方，刻日北征。以漕運稽期，傳令斬督運令史淳於伯。刑者以刀拭柱，血流至柱有二丈餘，而下觀者或以為冤。
　　司直劉隗上諫，淳於伯罪不至死，請免從事中郎周筵等官。於是王導等引咎請解職。睿曰：「政刑失中，皆吾愚闇所致，人無所尤。」
　　時劉隗性剛直，當時各土多被彈劾，睿率皆容貸，由是眾怨歸之。中郎將王含，王敦之兄也。以族望位高，驕傲自恣。
　　隗奏含文致甚苦。事雖被寢，而王氏深忌之。是時，丞相睿以邵續為畢州刺史，以續女婿劉選為平原內史，命二人各以眾前去守據城池。
　　中宗元皇帝建武元年。正月，黃門郎史淑自長安奔涼州，稱愍帝出降。前一日，使淑繼詔，賜宮拜為涼州牧，承製行事。
　　且曰：「朕已沼琅邪王持攝大位，君其協贊，共濟多難。」淑至姑臧，張寔大宴三日，辭官不受。初，張寔叔父張肅為西海太守，聞長安被漢危逼，請為先鋒入援，寔以老弗許。及是聞長安失陷，憂憤而卒。寔等哀痛不已，即遣司馬韓璞等率步騎一萬東擊漢境，使人遺相國司馬保書曰：王室有事，不忘投軀，前遣賈蹇瞻公舉動，中被符命敕蹇還軍。今聞朝廷傾覆，為忠不遂，憤慟之深，死有餘責。今遣璞等，惟公命是從。
　　相國保得書，慚愧而已。韓璞等以兵出擊，漢有準備，卒不能進，其眾悉還西涼。先是長安小兒有謠言曰：「秦川中，血沒腕；惟有涼州，倚柱觀。」至是果漢兵覆關中，氐羌掠隴右，雍秦之民，死者什八九，獨涼州安全。
　　時二月，漢主聰使劉曜率兵三萬攻滎陽，太守李矩未及為備，乃與眾議以計詐降。曜信之，不復設備，以兵進五里屯住，候矩來降。時李矩見漢兵退去訖，急集將士欲乘其無備，至夜襲之。士卒皆疑懼，矩遣其將郭誦備祭儀禱於子產祠，誦禱訖回府。子產顯靈，使巫陽言於矩諸將士卒曰：「子產有教，汝等今夜火速進兵，吾當遣神兵相助。」於是士卒勇躍爭進，掩擊曜營，殺死曜兵三萬人，存者惟劉曜僅以身免，因此漢主不敢復兵來寇滎陽。

第一一二回　丞相容即晉王位
　　史說東晉元帝，諱睿，字景文。宣帝曾孫，琅邪恭王司馬覲之子也。咸寧二年，生於洛陽，有神光之異，一室盡明，所藉稿如始刈。及長，白毫生於目角之左，隆準龍顏，目有精曜，顧盼煒如也。年十五嗣位琅邪王，幼有令譽。侍中稽紹謂人曰：「琅邪王毛骨非常，殆非人臣之相也。」永嘉初，用王導計，始鎮建業。愍帝即位，進位丞相大都督，督中外諸軍事。
　　其時琅邪王睿聞知愍帝被擄，朝夕涕泣，與王導商議起兵復仇。導曰：「可移檄四方，征天下之兵，方可進討。」睿從其計，使使移檄邀天下各處之兵進討胡人。於時有玉冊見於臨安，白玉麒麟神璽出於江寧，其文曰「長壽萬年，日有重暈」，皆以為中興之象。民人拾得玉冊、神璽，知琅邪王有德，將來呈上於睿，睿受而賞之。時西陽王司馬羕以祥瑞遂見軍師王導，導曰：「吾意已定奪也。」乃設座靈殿，遂引諸將人見琅邪王。
　　王導曰：「方今晉室傾頹，胡羯狂撅，天下百姓無主。主公年過半百，德及四海，東除西蕩，奄有金陵，可以應天順人，法堯禪舜，即皇帝位，名正言順，以討國賊。此合天理，事不宜遲，便請擇日。」琅邪王曰：「軍師言之差矣。睿雖然忝居皇族，乃臣也。未為愍帝報仇，安敢為此？」王導曰：「方今天下分崩，英雄並起，各霸一方。四海有才德之士同聲相應，同氣相求，捨死忘生而事其主，非為名，則為利也。今主公苟避嫌疑，守義不舉，天下之士皆無所望，其心皆憚，不久自去矣，願主公熟思之。」琅玡王曰：「僭居尊位，吾則不敢。」慨然流涕曰：「愍帝之仇不能克報，孤本罪人也，惟持節守義，以雪天下恥，庶贖斧鉞之誅。吾本琅【玡】王，諸賢見逼不已，當歸琅訝耳。」言訖，欲命駕返國，諸將留之。
　　會弘農郡太守宋哲為漢所攻，棄郡奔建康，稱受愍帝詔，令丞相睿統攝萬機。睿持節素服出，舉哀三日，未肯登位。諸將官屬又集議，請睿上尊號，又固執不從。導乃謂眾曰：「主公平生以義為重，安肯便居尊位耶？請依魏晉故事，推為晉王，以安百姓。」於是，睿乃許之，遂即晉王位，改元建武，置百官，立宗廟社稷。有司請立太子，睿愛次子宣城公司馬裒，欲立之。謂王導曰：「立子當以德。」導曰：「宣城公雖有朗俊之美，而世子年長，主器者莫若長子矣。」晉王從之，立世子司馬紹為王太子，封裒為琅邪王，嗣泰恭即位後鎮廣陵，以西陽王司馬羕為太保，封譙王司馬遜之子司馬承為譙王，王敦為大將軍，王導為揚州刺史，領中書事，以刁協為僕射，周顗為吏部尚書，加賀循為太常。時承喪亂之後，江東草創，協久宦中朝，諳練舊事。循為世儒宗，明習理學，凡有疑議，皆取決焉。
　　卻說劉琨與段匹磾相與歃血同盟，翼戴晉室，於是琨檄告華夷，遣右司馬溫嶠奉表詣建康，勸晉王進尊位。嶠臨行，琨謂曰：「晉祚雖衰，天命末改。吾當立功河朔，使卿即奉表南行矣，勉之。」嶠諾。至建康，奉表勸進。晉王受表，亦不肯登大位。時王導、周顗、庾亮皆愛嶠之才，爭與之交，嶠遂留在建康。
　　時晉王與百官議降詔，以慕容廆為龍驤將軍、大單于、昌黎公，使人奉詔去見。廆辭不受。處士高詡曰：「霸王之資，非義不濟。今晉室雖微，人心猶附之，明公宜遣使江東，示有所尊，然後仗大義以征諸部，不患無辭矣。」廆大悅，從之，乃使長史王濟浮江詣建康，見晉王，勸進尊號。晉王亦不從。

第一一三回　漢主劉聰殺太弟
　　四月，劉聰之子劉粲欲殺太弟劉乂，無計，因與左右近侍商議，使太弟黨謂乂曰：「適奉中沼雲，京師將有變，宜束甲以備。」乂信之，命宦官皆裹甲。粲以其計告靳准、王沈二人。
　　次早白漢主聰曰：「太弟將為亂，自與宦官皆裹甲矣。」聰大驚，使人探之，東宮宦官果皆裹甲，因此信之。大怒，命靳准持軍收東宮官屬，坑士卒萬五千餘人，廢劉乂為北部，劉粲尋使靳准殺之。乂形神秀爽，寬仁有氣度，故士心多附之。漢主聰聞其死，哭之曰：「吾兄弟止予二人而不相容，安得使天下知吾心耶？」言訖，命厚葬之。
　　時六月，豫州牧荀組及冀州刺史邵續、青州曹嶷、寧州王遜等，皆表勸晉王進尊號。晉王不許。

第一一四回　祖逖取譙擊石虎
　　初，流民張平、樊雅各聚眾在譙城為塢主，晉王為丞相時，遣參軍桓宣去說而下之。及祖逖屯廬州，使參軍殷義詣譙城說張平、樊雅，殷義意輕張平，視其屋曰：「可作馬廄。」見大鑊曰：「可鑄鐵器。」平曰：「此乃帝王鑊，天下清平方用之。」義曰：「卿未能保其頭而愛鑊耶？」張平大怒，命人將義斬之。勒兵固守譙城，因此逖攻之歲余不下，逖乃誘其部將至，使殺之。雅、平猶據譙城，逖攻之不克。
　　中郎將王含聞逖攻譙經歲不下，乃遣桓宣將兵五千前來助逖。逖待宣甚厚，因謂宣曰：「雅眾被困窮極，卿信義已著於彼，今復為我說雅，雅必能從降。」宣欣然領諾，單馬從二人至譙城下，叫開門入內，說雅曰：「祖豫州方欲平蕩劉、石，倚卿為援。前殷義輕薄，非豫州之意。卿能降，可保無危也。」
　　雅從之。即開城門與宣詣逖營請降。逖受之，乃引眾入譙城屯住，桓宣以兵還去。石勒聞知，遣其子石虎以兵五萬來圍譙城，王含復遣桓宣以兵五千來救，與祖邀約會夾攻。石虎大懼，以兵解去。祖逖使使表宣為譙國內史，晉王從之。晉王又遣使傳檄天下，稱石虎敢率犬羊渡河縱毒，今遣琅邪王裒等水陸四道，逕造賊窟。因授逖節度，尋復召裒還建康，數月而卒。晉王慟哀不已。
　　七月，漢主聰與群臣議立子相國劉粲為太子，命入東宮。
　　卻說段匹磾與眾推劉琨為大都督，傳檄其兄遼西公疾陸眷及叔父涉復辰並弟末柸等，共討石勒。兵皆會集欲行，其弟末柸不服其兄匹磾，說復辰、陸眷曰：「今匹磾不與叔父兄弟等同議，而與他人同盟討賊，令父兄而從子弟調遣，可不恥也？不若罷兵而還。」眾默然。來日陸眷、辰、柸各引兵還去。匹磾見叔父兄弟皆解去，不能獨留。亦還薊城訖。

第一一五回　周訪楊口破杜曾
　　卻說鄭板等因王敦留陶侃，乃與杜曾諸將拒王廙。眾心不一，攀懼請降，於是攀、曾降王廙，請以兵擊第五猗以自贖罪。
　　廙從之。自將赴荊州，留長史鎮楊口壘。竟陵內史朱伺謂廙曰：「杜曾，猾賊也，外示屈服，宜大部分未可便西。」廙矜厲自用，以伺為老怯，遂行而去荊州。杜曾果還攻陷楊口，乘勝徑造沔口。晉王聞知，使豫章太守周訪擊之。訪集眾八千進至沔陽，使將軍李桓督左甄，許朝督右甄，自領中軍。次日交戰，杜曾以眾先攻左右甄，周訪自陣後射雉以安眾心，傳令其眾曰：「一甄敗鳴三鼓，二甄敗鳴六鼓，」曾與二甄戰，自旦至申，兩甄皆敗。訪始選精銳八百人，自行酒與眾飲之，敕不得妄動。
　　忽聞鼓音乃進，杜曾之兵未至三十步，訪遂親鳴鼓。將兵皆騰踴奔出，八百精銳躍出衝陣。曾眾大潰，訪追擊之。曾兵大敗，十傷其七。訪追殺至夜，諸將請待明日。訪曰：「杜曾驍勇能戰，向者吾以計使彼勞我逸，故克之。若待來日，安得勝也！宜及其衰，乘之可滅也。」言訖，鼓行而進，遂定漢沔。杜曾走保武當縣而據之，王廙始得至荊州，以功表知晉王，晉王遷訪為梁州刺史，命其屯襄陽。又遣使以劉琨為太尉。
　　是年十一月，征南將軍司戴邈上疏請立太學，其疏曰：喪亂以來，庫序隳廢，議者或謂平世尚文，遁亂尚武，此言似之而實不然。今王業肇建，萬物權輿，正宜篤道崇儒，以勵風化耳。
　　晉王覽之猶豫，王導亦上曰：「宜設庫序，擇賢子弟併入於學，選博學、修禮之士而為之師，化成俗定，莫尚於此。」
　　晉王始納之，乃令設太學，命宿儒師之。
　　史說郭璞，字景純，河東人也。好經術，博學有高才而訥於言論。詞賦為中國冠，好古文奇字，深曉陰陽星歷。有郭公者客居河東，精於卜筮，璞從之受業。公以《青囊中書》九卷與之，由是遂洞五行、天文、卜筮之術，禳災轉禍，通致無方，雖京房、管輅不能過也。璞門人趙載嘗竊《青囊經》，未及讀而為火所焚。
　　璞既精通天文及卜筮之術，見惠帝時政出群下，乃與筮之，知難將作。於是避地東南來，聞抵將軍趙固。會固所乘良馬死，惜之，憂悶不出府堂。璞善能治活，乃至門下，喚門吏人報。
　　吏曰：「趙將軍因死良馬心憂不樂，豈遑迎接賓客乎？足下暫退，來日相見。」璞曰：「敬為此事而來，你可通報，我能活馬耳。」吏驚人通報趙固曰：「門外有一先生要見將軍，我道將軍死馬心下煩惱，你可來日相見。其先生道，他能令此馬再活。」固曰：「豈有此人？與吾請進。」吏即出曰：「將軍在堂，請先生人見。」郭璞進，與固相見禮畢，固問曰：「先生高姓貴表，願聞大名。」璞曰：「學生姓郭名璞，乃河東人也。聞將軍良馬已死，特來醫治。」固曰：「馬已死了，何以能活？」璞曰：「須得健夫二三十人，皆持長竹竿往東行三十里，有一丘林社稷者處其中。有一神物似獸在於中林巢樹，使眾人持竿打拍，必得此物，將歸能救此馬即活。」趙固曰：「若還活得此馬，重酬先生。」言訖，使三十餘人依璞所言，各持長竿至丘林打拍，果獲一獸似猴，將歸放馬屍旁。此獸一見死馬，便噓吸其鼻，頃之，馬奮起嘶鳴，食亦如常，其獸忽然不見。
　　因此趙固奇之，將銀十錠酬謝，欲留之，璞不從，受其酬金，復出遊行。
　　來至廬江汪吉家，借宿開店卜筮。見吉家有一少婢，生得嬌美，心甚愛之。無由而得，乃私取小豆三斗，至夜繞吉宅前後撒之，不知念甚咒文。次日，吉早晨出來開門，見赤衣人數干圍其屋。汪吉急入內，取兵器與眾出來掩殺，忽不見，心甚惡之，乃請璞卜卦。璞投卦曰：「君家不宜畜此少婢，其婢主招邪耳，可令人將於東南二十里外賣之，慎勿爭價。吾代君書符去捉，則妖怪可除也。」吉從之。令人將婢去東南發賣，璞密使人將銀去買之。時璞與吉書符投於井中，數千赤衣人皆反自縛投於井中，遂滅其跡。吉大悅，以錢酬謝郭璞。璞出東南取其婢為妾，始渡江南來謁王導。
　　導素聞其名，深敬重之，引為參己軍事。次日，王導令其筮江南之事，所言皆驗，如眼親見。因此而薦於晉王曰：「有一賢土自北而來，姓郭名璞，乃河東人也。通聖好術，博學多才，上曉天文，下識地理，諸子百家、陰陽曆數、卜筮術數，無所不曉。現在臣家，大王宜重用之。」晉王曰：「既有此人，何不召來見吾？」導即使從人召郭璞朝見晉王。晉王曰：「孤聞王導談足下之德，敬召以問德政得失，何如？」時陰陽錯謬，刑獄繁興，璞上疏曰：夫寅畏者所以向福，怠傲者所以招禍。宜蕩除瑕贊陽布德，則民仰戴歸心矣。
　　晉王納之，以璞為尚書郎。其後，璞言便宜，多所匡益。
　　而郭璞性輕易，不修威儀，嗜酒好色。時或過友人干寶，寶誡之曰：「君貪杯好淫，此非適性之道也。」璞曰：「吾所受有本根，用之常恐不得盡，卿乃憂酒色之為害乎？」

第一一六回　漢主劉聰弒愍帝
　　十二月，漢主聰設朝，下詔命排彎駕出畋平陽。漢主自坐車駕，又使愍帝行，車騎將軍戎服執戟前導，出平陽門，百姓聚觀。內有認得憨帝者，因指之曰：「此故長安天子也。」由是百姓爭前而觀之，父老皆感歎而有垂涕者。漢主聰出獵罷回宮，太子劉粲言於聰曰：「昔周武王豈樂殺紂乎？正恐同惡相求，為患故也。今日出獵，百姓見晉帝前導，各有思淚，意尚附晉也。不早除之，免貽後患。」聰曰：「前殺庾□輩而民心猶，如是吾未忍也，且少觀之。」
　　次日，聰命排宴於無極殿，大會文武百官。行酒三巡，漢主又使愍帝勸酒。帝眼中垂淚，只得勸完。漢主又使愍帝洗爵，愍帝亦只得洗爵。污了衣服，欲推更衣而出，漢主不與出外，又使之執蓋，憋帝泣而執之。當晉臣多被擒在此者，盡皆涕泣。
　　有尚書郎辛賓掩住愍帝，大哭曰：「因不能殺賊保國，使陛下遭辱，臣非貪生。」言訖，奪帝所執蓋，來撞漢主。漢主大怒，命武士牽辛賓出殿外斬之，平陽百姓無不嗟歎。有詩曰：
　　晉君忍恥在平陽，可惜辛賓尚書郎。
　　樽前抱主因身死，提起教人痛斷腸。
　　時洛陽守將趙固、河內太守郭默皆引兵侵漢，揚言曰「要當生縛劉粲，以贖天子。」劉粲大驚，言於漢主聰，命將愍帝殺之。因此晉帝遇害於平陽，謚曰孝愍。
　　按西晉四帝共五十二年，始於武帝乙酉篡魏自立，終於愍帝丙子為偽漢劉聰所滅。
　　卻說晉王睿躬親課督農桑，二千石長吏以入谷多少為殿最，諸軍各自佃作，即以為稟。而遼西公段疾陸眷卒，其子勸叔父涉復辰自立，末柸深恨之，乃詐奔喪，乘虛以眾入內，襲殺復辰，復辰無備被害。於是，末柸自稱為單于，以統大眾。

第一一七回　晉王容即皇帝位
　　大興元年二月，愍帝凶聞至建康，晉王自斬衰居廬，百官請上尊號，不許。紀瞻曰：「晉氏統絕，於今二年，西都燔蕩，宗廟無主。劉聰竊號於西北，而陛下高讓於東南，此所謂揖讓而救火也。」晉王猶不許，使殿中將軍韓績撤去御座。績欲上殿，紀瞻叱之曰：「帝座上應列星，敢妄動者斬。」績不敢上，反退入班。晉王為之改容，欲奉請。周嵩上疏曰：古之王者，義全而後取，讓成而後得，是以享世長久。今梓宮未返，舊京未清，宜開延嘉謀，訓卒厲兵，先雪大恥，副四海之心，則神器將安適哉！
　　晉王覽畢，將從之。百官恨其忤旨，乃出嵩為新安太守，嵩乃周顗之弟也。次日，晉王大會文武，去討漢劉聰，以雪大恥，百官諸將不肯行。晉王望北而哭，情動萬民。王導、刁協一班文武，又表請即帝位。表曰：臣導等上言，邇者劉聰擄弒愍帝，天下無主，萬民鹹思晉司馬氏。今上無天子，海內遑遑，縻所仰戴，致各處守吏上書者五百餘人，咸稱符瑞圖讖，名應大王。玉冊見於臨安，神璽出於江寧。其文曰：「長壽萬年，日有重暈。」又聞重謠云：「五馬浮渡江，一馬化為龍。」此天命大王以符中興。武帝定有天下，國號大晉，到此不幸，遭胡所滅。惟大王乃宣帝琅玡親王之胄，仁高德廣，天下鹹聞，民皆仰焉。伏望大王應天順人，早登大位，以承宗廟，昭布天下，祚永萬年，祖宗幸甚！
　　晉王覽表大驚，曰：「汝等皆欲陷孤為不忠不孝之人耶？」
　　王導曰：「非也，劉聰豎子尚自可立，何況大王承父兄之基業乎？」晉王勃然作色曰：「今愍帝被害，孝服在身，吾豈能效逆賊所為耶？」遂大怒而起，入於後宮。眾官皆散。後三日，王導又約百官候晉王出，皆拜於前。太傅卞壺曰：「天子已被劉聰所弒，主上不即帝位而興師討賊，是不忠不孝也。今天下之民皆欲主上為君，與先帝雪仇。今主止不行，是失民望也。願熟思之。」晉王曰：「吾雖宣帝之曾玄，今普天率土之濱，並不曾有半分德澤以及於萬民。今立為帝，是篡逆也。願死誓不為不忠不孝之事，汝等欲陷孤萬世罵名乎？」王導苦諫，又並不聽。
　　次後凡奏請立位，晉王並無半分應允。因此王導設計，托病不出。晉王聽知王導病，乃自駕到王導府，下車直至臥榻，問曰：「軍師所感何疾？」導答曰：「憂心如火焚，恐命不久矣。」晉王曰：「軍師所憂何事？」導推托幾次，不肯言。晉王堅意請問，導愀然歎曰：「導自得遇主上，相從到今，言聽計從。幸主上有建業之地，不負夙昔也。今文武數百員皆欲主上為君，共圖祿爵，以耀祖宗，不期主上堅執，如是則文武皆有怨心，不久必皆散去矣。文武若散，敵人來攻，建業休矣。導安得不憂也？」晉王曰：「非是推阻，但恐惹天下之議論耳。」導曰：「聖人有雲，『名不正則言不順，言不順則事不成』。今主上名正言順，有何不可？豈不聞天與不取，反受其咎？」
　　晉王曰：「待軍師病起，行之未遲。」王導把屏風一擊，外面一班兒大臣皆入拜曰：「大王既允，便請擇日以受大位。」晉王曰：「陷吾罵名者，皆汝等也。」王導奮然曰：「大事已定，來日即位。」言訖，各散。次日，百官具龍旗、恭輅、儀仗、鑾駕，迎請晉王登位，祭天地。侍臣刁協於殿上讀其文曰：維大興元年戊寅四月丙子，皇帝睿敢用玄牡，敢昭告於皇天上帝，后土神祇，晉有天下，歷數無疆，於胡人篡盜，俘害上帝，社稷倖存。今劉聰興兵，戳害生民，罪惡充積。群臣將士以為社稷隳廢，睿宜修之。嗣我二帝，代天行罰。睿以不惠，懼忝帝位，詢於庶民，外及蠻夷。僉日天命不可以不答，祖宗不可以久替，四海不可以無主，率土鹹望在予一人，畏天之明命，又懼晉室將湮，於是謹擇元日與百僚登壇，受皇帝璽綬，循燔遍告類於天神，惟神享祚於晉，永綏四方。
　　晉王既受璽綬，捧於四面，讓之曰：「睿無才德，請有德者立。」群臣皆曰：「主上平定天下，功德昭於四海。況是大晉嫡派，宜即正位，復何讓焉？」於是，百官皆呼萬歲。拜舞已畢。改元為大興元年，國號「東晉」。以其子司馬紹為皇太子，以王導為司徒，以導兄王敦為大將軍，其餘大臣，各有加封。

第一一八回　元帝頒詔赦天下
　　卻說晉中宗元皇帝司馬睿，字景文，乃宣帝曾孫，琅玡王司馬覲之子。初為安東將軍，因愍帝被偽漢劉聰所弒，諸將固勸，乃即大位於建康，國號東晉，改元建武元年，在位十六年，壽四十六。
　　昔魏文帝篡漢，任司馬氏為相，世執魏政。魏明帝時，寶石負圖有石馬七，乃犧牛之像，時又有「牛繼馬後」之謠。按司馬懿啟封於晉，至愍帝方及七代，應「七馬」數也。懷、愍二帝，值五胡亂華，為賊劉聰所擄。帝乃琅玡王也，同西陽王羕等五王渡江來，父老裹糧而歸之，遂據地建康而為都焉，是為東晉元帝。時有「五馬浮渡江，一馬化為龍」之說。其帝實非司馬氏也，乃琅玡秦王妃夏侯氏，因與小吏牛金私通所生，而冒司馬姓，實牛姓是也，是應「牛繼馬後」之讖也。
　　元帝既即大位，乃赦天下，其餘文武增一等。帝與文武商議，欲賜諸吏投刺勸進者，加位二等；民投刺者，皆除吏，凡二十餘萬人。散騎常侍熊遠曰：「陛下應天繼統，率土歸戴，豈獨近者情重遠者輕？不若依漢法遍賜天下恩爵以為普晉，且可以息檢竅之煩，塞巧偽之端也。」帝不從，群臣又請更立太子司馬紹為皇太子，帝從之。
　　紹仁孝，喜文辭，好武藝，且好賢禮士，容受規諫，與庾亮、溫嶠等為布衣之交。亮豐格峻整，善談老莊，帝器重之。
　　庾亮妹為紹妃，使亮侍講東宮。帝好「刑名家」，以韓非書賜太子紹。亮諫曰：「申、韓刻薄傷化，不足法聖心。」太子納之。
　　史說劉隗，字大連，彭城人。少有文翰，因避亂渡江，帝以為從事中郎。帝既即位，委以重任，深器重之。時廬江太守梁龕，明日該除婦服，今日請客奏伎。當丞相長史周顗等數十餘人，知龕有喪服未滿，而宴會非禮，乃會劉隗入見元帝，奏梁龕慢服之愆。因上曰：「夫嫡妻長子，皆期杖居廬。故周景王有三年之喪。既除而宴，古訓猶在。況龕匹夫，暮飲朝除，慢服之愆，宜肅紀律，請免龕之官。」帝納之，減龕俸一月，於是群臣無不憚之。

第一一九回　鄧伯道棄子留侄
　　史說鄧攸，字伯道，平陽人。祖父鄧殷，嘗為淮南太守，夢行水邊，見一女子，猛獸自後斷其盤囊。請入圓夢。占者曰：「水邊有女汝字也，斷盤囊者，新獸頭代故獸頭也，子不作汝陰，當作汝南也。」後果應其夢，遷為汝陰太守。及至攸，父早喪，少孤，與弟同居，為鎮東將軍。賈混甚厚遇之，攸常詣其府，賈混以百姓案訟之事示攸，因謂曰：「卿能為我一決乎？」攸不視曰：「孔子云『聽訟，吾猶人也，必也使無訟乎！』」賈混因此奇之，以女妻攸。
　　至是，石勒兵至，百姓皆逃。鄧攸以牛馬負妻子，而又被勒兵掠去牛馬，只得步走，以籮自擔其兒及弟之子鄧綏而行。
　　攸自度盤纏稀少，恐不得兩全，乃謂妻賈氏曰：「路遙途遠，盤纏稀少，宜減一口，方可保全到南。」賈氏曰：「可棄綏也。」攸曰：「吾弟早亡，唯有一息，理不可絕，只應棄我兒耳！幸而得存，我與你年紀未老，後當有子矣。」妻泣曰：「恩不及如夫婦，親不及如父子，君何捨子而留侄耶？」攸曰：「今事急矣，不得不棄，若留子棄侄，弟必絕嗣，旁人謂我不義。」
　　由是妻大哭而從。鄧攸乃放子於路，抱綏而走。其子朝棄暮趕及，明日攸以繩縛於樹而去。
　　來至江東，元帝聞其義，以鄧攸為太子中庶子。時吳郡缺太守，人多欲之，元帝以授鄧攸。
　　攸載米至郡，俸祿無所受，惟飲吳水而已，在郡刑政清明，百姓歡悅，為中太守。因稱疾辭職歸。郡有常例，凡太守辭職旨，送迎錢至數百萬，因此吏民以其錢送攸。攸不受一錢，於是百姓數千人，不忍其去，乃留牽攸船，船不得行，攸乃少停，至夜中密發遁去。故吳人歌之曰：
　　統如打五鼓，雞嗚天欲曙。
　　鄧侯挽不留，謝令推不去！
　　攸歸家，思自棄子之後，妻不復孕。乃置妾某氏，因詢其家同，妾說是北人，遭亂流落至此，因道父母名姓，乃攸之甥。
　　攸遂嫁之，不復蓄妾，因以無嗣，時人義而哀之，為之語曰：「天道無知，使鄧伯道無兒！」
　　時晉帝遣使以慕容廆為龍驤將軍、大單于，廆既受其爵，以游邃為龍驤長史，以劉翔為主簿，命邃創朝儀。裴嶷曰：「晉室衰微，介居江表。中原之亂，非明公不能拯也！今諸郡雖各擁兵，然皆頑愚相聚，宜以漸並取為西討之資，未可便尊以撰朝儀。」廆悅之，以嶷為長史，委以軍務之謀。諸部弱小者，稍稍擊取之，皆嶷之力也。

第一二○回　李矩遣將奪漢營
　　卻說榮陽太守李矩，聞洛陽太守趙固率兵攻漢，被漢太子粲兵所敗，乃遣將軍郭默、郭誦領軍一萬，來救趙固。誦等既領兵出，謂部將耿稚曰：「今漢太子劉粲，屢勝趙固，必不設備，更謂困窮無救，不知我等動兵；你可引精騎八千，曉行夜伏，去到漢營，待夜舉火燒其積壘，擂鼓吶喊，稱道晉兵百萬在此劫營，彼必自相殘殺；乘亂而入，可得漢營，彼必逃潰。若得其險要，則劉粲可擒。」
　　稚得令即出，引精騎八千，依計而行。來到漢營，果無準備，至夜耿稚令諸將放火，鳴鼓吶喊。漢太子劉粲聞知晉兵劫寨，乃引心腹逾營先走，奔據陽城。漢兵無主，俱各不知是計，以為晉兵已殺入營，又黑夜並不相認，俱各自相殘殺，亂竄逃潰，耿稚等乘勢殺散其眾，入擄其營，救滅其火，於是稚等獲漢器械軍資，不計其數。
　　漢王聰聞知大驚，急使太尉泡隆率騎二萬來助太子劉粲，合兵圍住其營，稚見李矩大兵不至，令軍士殺所獲牛馬而食之，放火焚其軍資，以兵突圍而出，奔武牢關屯住，於是趙固得此一軍為救，徐徐而退屯祝朝廷聞知李矩遣將大破漢太子劉粲之兵，使人特詔，以矩都督河南三郡諸軍事。
　　卻說都尉陳安與相國司馬保，舉兵逼上邽縣，保便使告急於張實，實遣步騎一萬救之。軍至新陽，聞愍帝崩，司馬保欲謀稱尊號。破羌都尉張詵知而言於實曰：「南陽王輕忘大體，而亟欲自尊，不能成功。晉王近親，且有名德，當率天下以奉之。」實從之，遣牙門將軍蔡忠奉表詣建康。及至，晉王已即帝位，重賞蔡忠而還。然實竟不用江東年號，自稱建興。
　　四月，帝加王導驃騎大將軍、開府儀同三司。於是，導使從事顧和等行揚州郡國從事，去而復返。各言二千石官長得失，獨顧和無言，導問之，和曰：「明公作輔，寧使網漏吞舟，何緣采聽風聞，以明察為政耶？」導咨嗟稱善。
　　時漢「螽斯則百堂」火焚，燒死劉聰之子二十一人，聰痛哭不已。

第一二一回　漢以王沈婢為後
　　中常侍王沈養女有美色，漢王劉聰聞知，立以為其皇后。
　　當尚書令王鑒、中書監令崔懿之、曹恂上書曰：「臣聞王者之立後也，將以上配乾坤之性，像二儀敷育之義。主承宗廟，母臨天下，后土執饋，皇后必擇世德名媛，幽嫻淑善，副四海之望，稱神祇之心。是故周之追母姒氏，以興『關畀之化，饗祚百世。孝成任心縱慾，以婢為後，使皇統亡絕，社稷淪傾。有周之隆，既如彼矣；大漢之禍，又如此矣！奈何一旦以婢主之？臣恐無福於國家也！」
　　漢主不納，鑒又諫曰：「借使沈之女形余卻丑，猶不可以塵椒房，況其家婢耶？」聰大怒，命王沈收鑒等三人誅之。鑒等臨刑，沈以杖叩之曰：「庸奴復能為惡耶？」鑒嗔目叱之曰：「豎子！滅大漢者，正汝鼠輩與靳准耳！」懿亦叱准曰：「汝心梟獍，必為國患！汝既食人，人亦當食汝！」言訖而死，朝中無不嗟歎。

第一二二回　匹磾殺太尉劉琨
　　卻說劉琨世子劉群，為段末柸所得，末柸厚禮之。並許琨為幽州刺史，欲與琨襲之。兄匹磾密遣人繼群書，請琨為內應。
　　使人為匹磾邏騎所獲，將其書來與匹磾，匹磾以其書示琨曰：「吾意亦不疑公，因以白公耳！」琨曰：「吾與公同盟，庶雪國家之恥；若兒書密達，亦終不以一子之故，負公而忘義也。公可察之！」匹磾初無害公之意，將聽其還屯。其弟叔渾諫之曰：「劉琨雖無謀害之心，必定決謀歸之意，若聽其一面之虛詞，放其遠屯，決不可制矣！不若留之。」匹磾遂留琨不與還屯。會代郡太守辟閭嵩，潛謀欲襲匹磾而不留琨。事洩，匹磾令人收劉琨縊殺之。
　　劉琨從事盧諶等，聞琨被匹磾所害，帥琨餘眾來依末柸，末柸受之。朝廷已知，以匹磾尚強，冀其能平河朔，乃不為琨舉哀，及讓匹磾之過。溫嶠聞琨被害，上表稱劉琨盡忠帝室，家破身亡，宜加褒恤。後匹磾死，帝方加贈琨太尉，謚曰「愍」。於是夷狄之人，俱恨匹磾。
　　初，溫嶠為劉琨奉表詣建康也，其母崔氏固止之，嶠絕裾而去。既至，屢求返命，朝廷不許。會琨死，帝除嬌為散騎侍郎。嶠聞母亡，阻亂不得奔喪，固讓不拜，苦請北歸。詔曰：「今粲逆未梟，請軍奉迎梓宮，猶未得進，嶠可以私難而不從王命耶？」不得已受拜為散騎侍郎。
　　時六月，帝以刁協為尚書令。協性剛悍，與物多忤，與侍中劉隗俱為帝所寵任。欲救時弊，每崇上抑下排阻豪族，為王氏所疾。諸瑣碎之政，皆雲隗、協所建，協又使酒侵毀公卿，見者皆側目。

第一二三回　代王鬱律破劉虎
　　七月，鐵弗國劉虎，名劉武，先與猗盧，在并州結仇，及回國，聚數萬眾，前來復仇。殺至北部，北部大人告急於代王鬱律。代王盡起本部軍兵來援。武聞知代兵來，亦引軍於盤河佈陣，代王列陣橋西。
　　代王橫槊立馬於橋上大呼曰：「背主之徒，如何不見？」
　　武亦乘馬而出，指代王曰：「你先助劉琨以殺吾，今特來復仇耳！」代王曰：「昔先帝以汝為不忠不義之人，助桀為虐，故約劉琨殺汝，汝不知悔，反逞狼心狗行，尚欲來侵吾地耶？」
　　劉武大怒，策馬挺槍，直殺上橋，代王看見，忙使東部大人上橋迎敵。東部大人躍馬而出，與劉武交鋒，戰有十合，武抵當不住，撥回馬便走。東部大人乘勢追趕過橋。武走入陣中，東部大人拍馬徑入陣來，如入無人之境，往來在陣中追趕。武手下健將四員，接住廝殺，被東部大人刺一將下馬，其三將奔散。
　　東部大人追劉武透出陣後，武只得棄眾望山谷而逃。東部大人驟馬在後，厲聲高叫：「快快下馬受縛，免汝一死！」武弓箭盡落，頭盔墜地，縱馬逃出寨外而去。其部落盡降於代王，代王遂有西域之地，兵馬精強，復振北方。

第一二四回　劉約死去復還魂
　　卻說漢主聰子劉約死去，一指尚溫，遂不敢殯殮。忽然甦醒，對宮人言：「見祖父劉元海於不周山，經五日，復從至崑崙山，三日而返於不周山。見諸王公卿將相死者，悉在宮室，宮室甚是雄壯，號曰『象珠離國』。當元海謂約曰：『東北有遮須夷國，無王，久待汝父為之王耳。汝父後三年當來，來後中國大亂，汝且還，後年當來見汝。』不日約拜辭而歸，道遇一『猗尼渠余國』，國王引約人宮，與約皮囊一枚，曰：『與吾遺漢皇帝。』因謂約曰：『劉郎後年來必見過，當以小女相妻。』」約歸，置皮囊於几上，俄而蘇起，使左右去幾上取皮囊開之，有一方白玉。題文曰：「猗尼渠余國大王，敬信遮須夷國大王，歲在『攝提』，當相見也。」劉約馳將此玉呈上聰看，及見元海之言，一一奏上。漢王聰聽此說，大悅曰：「吾不懼死矣！」後聰死，果將此玉同葬焉。
　　時東宮鬼哭，赤虹經天，或奏曰：「上下當為三分，願陛下早為之所。」漢王弗聽，怒入後宮，悶悶不已。遂寢疾，遣使征劉曜、石勒受遺詔輔政，二人皆固辭不至。於是聰乃以劉曜為丞相，領雍州牧；石勒為大將軍，領幽冀牧；上洛王劉景、濟南王劉驥並錄尚書事；以靳准為大司空，皆迭奏事。次日將危，召太子劉粲，並靳准入臥所，流涕滿面，囑以後事。准亦涕泣曰：「陛下善保龍體，不須煩惱。」聰曰：「朕今日不豫，以太子托卿，卿宜盡忠王室，不懷二心！」准叩頭曰：「臣安敢不竭股肱之力，效忠貞之志！陛下將息龍體，臣等必盡犬馬之報。」是夜聰崩，計在位九年，改元者三。
　　宮人報知太子，太子與百官舉哀，發喪已畢，靳准與群臣扶太子劉粲登位為漢主，俱各山呼萬歲。君臣禮畢，國號大漢，漢王封靳准為大將軍，錄尚書事，一應軍國大事，皆決於靳准。
　　漢主粲晨夜烝淫，奸宿劉聰之後——靳氏、宣氏、樊氏、王氏等妃。此五皇后，皆年未滿二十，並有國色，故粲貪烝，不出理政。
　　靳准見漢王粲淫亂無道，陰有異志，私謂粲曰：「邇聞上洛、濟南諸王，欲行伊、霍之事，陛下宜早圖之。」粲信之，使人收劉景、劉驥殺之。粲游宴後宮，軍國之事，一決於准。

第一二五回　靳准謀滅漢王粲
　　八月，靳准與弟靳術商議曰：「今漢王粲無道，烝亂宮室，不理朝政，吾欲勒兵誅之，取其天下，你可助我一臂之力，共享富貴。」術曰：「願從兄命。」准曰：「來日弟與吾二人勒兵入宮，盡誅劉氏，百官自從。」計會已定。
　　次日，靳准、靳術兄弟，各披甲執銳，領甲兵二萬人，術引兵突入宮廷，但見閹官，不論大小，盡皆殺之。靳准斬關而入，樊陵、許相出殿來呼：「不得無禮！」術立斬二人，以下盡皆奔走。趙廣、夏勝四個，趕在翠華樓上放火，跳下樓，就樓前被剁做肉泥。宮中火焰沖天。漢王粲同五皇后，並內省官屬，復從走北宮。靳准正在宮中，環甲持戟，立於閣下，望見漢王擁五後過來，大呼：「烝賊休走！」喝眾軍向前，將漢王粲並五後擒祝又令軍士入宮，將漢王宗室劉氏男女、少長盡皆殺之。
　　准自出坐殿上，靳術領甲兵環立四邊，命手下軍呼集百官，至殿下，謂曰：「今漢王粲不親政事，淫亂太后，吾故殺之，自代其位。諸大臣順者高官，逆吾者必誅！汝等心下何如？」
　　群臣皆不敢逆，只得山呼萬歲畢。准自謂曰：「吾自稱為大將軍、漢天王也。」又謂胡嵩曰：「自古無胡人為天下者，今以傳國璽付汝，還於晉家。」嵩不敢受，准怒殺之。又命武士將漢王粲，並五皇后宗室男女少長三百餘人，斬於東市。又使人發掘元帝劉聰墓，取出棺槨焚之，燒其宗廟，盡皆滅之。
　　靳准既即天王位，以弟為丞相，總督中外諸軍事，又遣使告司州刺史李矩曰：「劉淵屠各小丑，矯稱天命，使二帝幽沒，卿等輒率眾扶持梓宮以還，請以上聞。」
　　李矩得其語，馳遣人上聞之於晉帝。晉帝大悅，使太常韓胤等前去，奉迎梓宮。
　　靳准欲以王延為左光祿大夫，延罵曰：「弒主逆賊，何不速殺我，以吾左目置西陽門，觀相國之人也！再以吾右目置建春門，觀大將軍之人也！」准怒殺之。
　　卻說相國劉曜，聞平陽大亂，每日啼哭，自長安發兵討之。
　　石勒聞知，亦率精兵五萬，以討靳准，據襄陵北原。靳准探知二處起兵，亦引兵十萬來迎戰。勒堅壁以挫之。
　　十一月，呼延晏私奔來報相國劉曜，時曜兵至壘，延晏迎著，哭說靳准謀逆之事，相國曜大哭，昏倒在地，眾將急曰：「死者不可復生，痛之無益。」曜停哀，命將土舉哀數日。晏入內曰：「今少帝為賊所弒，殿下宜即大位，以安眾心。」曜從之，乃即皇帝位於赤壁，改元戊寅為光初元年，下詔以石勒為大司馬，加九錫，進爵為趙公。於是勒始進兵攻准，平陽以及羌羯，降者十餘萬落，勒皆從於所部。

第一二六回　劉曜石勒討靳准
　　卻說靳准自料不能迎敵石勒，使侍中卜泰送乘輿御服，請和於石勒。勒大怒，將卜泰囚之，使人送與漢主曜。曜釋之，謂泰曰：「先帝末年，實亂大倫，司空行伊、霍之權，使朕及此，其功大矣！並早迎大駕者，當悉以政事相委，況免死乎？汝可回以白之。」卜泰還，以曜語與言之，靳准不從。
　　將軍喬泰等見准不從，引兵入城，將准誅之，推靳明為主，又遣卜泰奉傳國玉璽降漢。石勒大怒，進軍攻靳明。明率兵出與勒戰，大敗回城，不敢復後交兵。
　　十一月，日夜出，高三丈。晉帝以王敦為荊州刺史，又詔群卿各陳得失。御史中丞熊遠上疏曰：胡賊猾夏，梓宮未還，而不能遣軍進討，一失也：群宮不以仇賊未報為恥，務在調戲酒食而已，二失也；選官用人，不求實德，惟尚清談，選求才幹，惟事請托；當官者以治事為俗吏，奉法為苛刻，盡禮為諂諛，從容為高妙，放蕩為達士，驕蹇為簡雅，三失也。世所惡者，陸沉泥滓；時所善者，翱翔雲霄；是以萬機未整，風俗為薄，朝廷以從順為善，相違見貶，安得朝有辯爭之臣，士無祿仕之志乎？古之取士，敷奏以言；今光祿不試，甚違古義，又舉賢不出世族，用法不及權貴，是以才不濟務，奸無所懲，若此道不改，求以救亂難矣！
　　先是帝欲慰悅人心，州郡秀孝至者，不試皆署吏，尚書陳頵亦上言，宜循舊制試以經策。帝從之，仍詔不中科者，刺史、太守免官，於是「秀」、「孝」皆不敢行。有到者托疾，三年無就試者。帝欲特除孝廉已到者官，尚書郎孔坦謂曰：「近郡懼累君父，皆不敢行；遠郡冀於不試，冒昧來赴，若加除署，是為謹身者失分，僥倖者得官，頹風傷教，忍從此始？不若一切罷之，而為之延期，使得就學，則法均而令信矣。」帝從之，待至七年而試。
　　卻說晉司馬煥，乃鄭夫人所生之子，時年二歲矣。沾疾將危，晉帝甚愛之，封琅玡王而卒。帝命備吉凶儀服，營起園陵，功費甚廣。右常侍孫霄諫曰：「古者凶荒殺禮，況今喪亂，憲章舊制，猶宜節省，而典禮所無，安崇飾如是乎？竭已疲之民，營無益之事，殫已困之財，修無用之費，此臣之所不安也！」
　　帝不從，正欲退殿，忽聞報彭城內史周撫叛降石勒。帝大怒，即詔下邳內史劉遐、泰山太守徐龕，二人引兵討之。
　　卻說石勒見靳明不出，親驅大眾攻平陽甚急。靳明遣使求救於劉曜，曜佯許之，使人以一萬軍迎之。明不知是計，以為是實，況石勒攻得甚緊，明乃率平陽士女一萬五千棄城奔漢，來降劉曜，被曜擄去，收靳氏男女二百人，皆斬之。石勒見靳明奔曜，乃引眾入平陽，焚其宮室，修其故陵，收粲以下百餘口葬之。撥守置戌而歸襄國雲。
　　大興二年二月，劉遐、徐龕各以兵二萬來擊周撫。相持月餘，互各勝負。初掖人蘇峻屢被漢兵攪擾，不能得安，乃率鄉里結壘自保，遠近之人，多來附之，眾至二萬餘人。曹嶷惡其強盛，將發兵攻之。峻覺，率兵浮海助劉遐，共擊周撫。是日交鋒，蘇峻驟馬與周撫交鋒，不兩合，撫敗，劉遐、徐龕各收兵還鎮。劉遐奏蘇峻討撫之功，晉帝降詔以峻為晉陵內史、鷹揚將軍。峻自是歸晉。

第一二七回　石勒獻捷於劉曜
　　卻說石勒既克平陽，遣左長史王修持書獻捷於漢，漢主曜大悅，遣使授勒太宰，進爵趙王，加殊禮，稱警蹕。使人去訖，王修亦還。先，王修同舍人曹平樂來漢，劉曜留之為常侍，因此平樂為漢，私言於曜曰：「勒使王修來獻捷，實窺陛下強弱，俟其覆命，將襲乘輿，今陛下宜防之。」時漢兵疲憊，曜聽其言，乃使武士追及，斬王修於市。
　　探聽人回報石勒，言漢斬修之故。石勒大怒曰：「同事劉氏，於人臣之職有加矣，彼之基業，皆孤所為，彼既得志，將欲相圖？趙王趙帝，孤自為之，何待彼也？」自此勒不受偽漢之用命矣。
　　時三月，禮宜祀天地南郊，未曾建立。元帝請群臣會議郊祀，刁協等以為宜待還洛陽祭之，今且罷之。司徒荀組等曰：「漢獻帝都許即行郊祀，何必洛陽？」元帝從之，乃立丘於建康城之南地，帝觀祀之。以未有北郊，並地祗合祭之禮，帝詔琅玡恭王宜稱皇考。賀循曰：「禮，子不敢以己爵加於父。」
　　帝既而罷之。
　　四月初，蓬坡塢王陳川，自稱陳留太守。先祖逖攻柳雍也，陳川遣其將李頭助之。頭力戰有功，逖厚遇之。頭既還，每歎曰：「得此人為主，吾死無恨！」川聞之，以頭背己與逖有謀，將頭殺之，遂大掠豫州諸郡縣。祖逖大怒，自將兵來擊陳川。
　　川以眾與戰，被逖破之。大川大敗，只留一千餘人，恐不能敵，乃以凌儀縣使人降於石勒。勒受其降，拜為將軍。
　　卻說先徐龕與劉遐共討周撫，周撫被蘇峻殺敗而走，徐龕部將追及斬之。朝廷論功，劉遐為先，徐龕居次，因此徐龕大怒，以泰山郡叛，亦降於石勒。勒受之，加龕秩位一等。

第一二八回　劉曜即位於長安
　　漢劉曜既即大位，徙都長安，立妃王氏為皇后，立世子劉熙為太子，立宗廟社稷，南郊北郊，改國號為趙。以冒頓配天，光文配上帝，由是稱為趙也。
　　羊氏諱獻容，乃惠帝后，遭奸人之廢。懷帝即位，羊氏為惠帝皇后；後洛陽敗，投於曜，執以為妻。曜既僭位，立為皇后，政事皆與決之。因問後曰：「吾何如司馬家兒？」後曰：「胡可並言。陛下開基之聖主，彼亡國之暗夫；有一婦一子及身三耳，不能庇之。貴為百主，而妻子辱於凡庶之手；妾爾時實不思生，何圖復有今日？妾生於高門，常謂世間男子皆然，自奉巾櫛以來，始知天下有丈夫耳！」因此言，趙主曜甚寵愛之，每日宴飲，不思遠圖之計。
　　卻說南陽王司馬保，自稱為晉王。保既稱王，改元建康，置百官。陳安先謀叛，保遣兵擊之，遣使告急於張實。實亦遣韓璞以五千兵助之。陳安恐獨力不敵，乃使人降於成王李雄。
　　雄納之，遣兵來助。於是陳安以眾來逼上邦，保堅守不出。會城中大饑，又為安所困。會張實使韓璞引兵來救，因此城中得此消息，保出兵來應，兩下夾攻，殺敗陳安。陳安勢窮乃退，上邦百姓方才得安。
　　是時江東亦大饑，元帝詔百官各言時事，益州刺史應詹上疏曰：「元康以來，賤經尚道，以玄虛玄事為放達，以儒術清儉為鄙俗。宜崇獎儒官，以新俗化也。」元帝納之，詔命崇儒。

第一二九回　祖逖興兵討陳川
　　卻說祖逖率五萬步騎，攻陳川於蓬關。石勒聞知，遣石虎、桃豹將兵三萬來救，祖逖始遷屯淮南。石虎既至蓬關，令陳川率眾徙居襄國，留桃豹守陳川故城。自勒兵與川退還襄國去訖。
　　卻說石勒又得陳川之眾，遂率兵五萬來寇幽州，幽州無備，被攻陷之。
　　段匹磾在薊城，聞幽州失守，心中大懼，恐來攻薊，乃率眾奔樂陵縣而據之。
　　卻說梁州刺史周訪擊杜魯，魯勒眾拒戰，兩下交鋒，戰四五十合，魯措手不及，被訪斬之，其眾盡降。初，王敦患杜魯，因謂訪曰：「足下若擒得杜魯當相論為荊州。」至是訪破斬杜魯而回，敦不用。
　　又王廙在荊州，多殺陶侃將佐，士民怨怒，朝廷已知。元帝征廙為散騎常侍，而以周訪代之。王敦忌訪威名難制，從事郭舒亦說敦曰：「荊州雖荒敝，乃用武之國，不可以假人，宜自領之，訪為梁州足矣。」敦從之，乃加周訪安南將軍，余如故。訪聞大怒，敦手書譬解，並以玉璽玉枕遺之，訪擲之於地曰：「吾豈賈豎，可以寶悅耶？」因此訪去襄陽，務農訓兵，有圖敦之志。守宰有缺即補，然後言，王敦不能制。
　　卻說徐龕既降石勒，以眾寇來掠濟、岱諸境，近臣奏知，帝甚憂之。問群臣誰去討之？王導奏：「以太子左衛率羊鑒，乃龕之州里冠族，能制之，令其率兵五萬去討。」元帝從之，封羊鑒左都督，令率軍討之。羊鑒辭謝曰：「臣才非將帥，恐不克效，望陛下另選良將。」郗鑒亦上表，言羊鑒不可使。王導不從，以羊鑒為征討都督，督徐州刺吏蔡豹及劉遐、鮮卑段文鴦等討之。於是鑒不得已，領旨出朝，點過精兵五萬，擇日起行。

第一三○回　石勒自稱後趙王
　　卻說石虎與張賓等上言於勒曰：「今劉曜僭大位，棄漢自號趙，是逆宗統；荒淫不理政事，是無德也。吾等觀其久必敗，定自為人所擒，王侯本五種，帝王豈有根！明公宜加尊號，以安百姓，絕劉曜耳。」石勒曰：「孤本氐人，得諸君相扶，僥倖至此，天下未定，何敢為之？」張賓又曰：「今有內十二郡，趙國十二郡，合有二十四郡。為趙國，准《禹貢》，魏武復冀州之境，地方數千里，將士數百員，主公若登大位，命將佐出討，何堅不破？何敵不滅？主公再執不行，將士解體，民各生心，晉氏復起，誰人肯用命乎？不如主公且登後趙王位，以安眾心，可謂萬全之計。」於是勒始從之。石勒既即王位，稱元年為後趙元年。以將軍支雄等主胡人詞訟，禁胡人不得凌侮華族，號胡人為國人；遣使循行州郡，勸農桑；朝會使用天子禮樂：加張賓為大執法，專總朝政；以石虎為驃騎將軍，都督諸軍，賜爵中山公。
　　時張賓任遇優顯，群臣莫及，而謙虛謹慎，開懷下士，屏絕阿私，以身率物；入則盡規，出則歸美；勒甚重之。每朝嘗為之正容貌，簡辭令，呼曰「右侯」而不敢名。勒既以天子禮樂饗群臣，威儀冠冕，從容可觀矣！
　　勒宮殿及諸門始就制，法令甚嚴，諱胡尤峻。時有醉胡出入止車門，勒大怒，即召宮門小吏馮翥至，責其不報白之故。
　　翥惶懼忘諱，因對曰：「有醉胡乘馬馳，某呵御之，而又不可與語。」勒笑曰：「胡人正自難與，因是恕而不罪翥耳！」

第一三一回　宇文氏攻慕容廆
　　十一月，平州刺史崔毖以士民多歸慕容廆，心甚不平。乃密遣人陰說高句麗、段氏、宇文氏，約使起兵共攻之。毖所親高瞻力諫曰：「慕容氏部下軍多將廣，智足深謀，更兼霸地千里，糧料山積，攻之難克，退之結怨，莫若含忍以候其變，然後可為之。」
　　毖不從，發使去三國訖。不旬日，皆執兵而至，於是宰牛殺馬，犒勞三國之兵訖。三國合兵，共五十三萬。次日起行，來伐慕容廆。兵至城下，廆諸將請擊之。廆曰：「彼為崔毖所從，邀一切之利，軍勢初合，其鋒甚銳，不可與戰，當固守以挫之。彼烏合而來，未相歸服，久必攜貳，然後擊之，破之必矣！」諸將默然，於是三國進兵攻棘城，廆令將士閉門自守，並不出戰。過數日，計以牛酒使人獨勞宇文氏，請兵退和。宇文氏受之，崔毖、段氏二國，果疑宇文氏與廆有謀，各引兵歸。
　　時宇文氏士卒二十餘萬，連營四十里，其大將悉獨官曰：「二國獨歸，吾獨取之！」因是進兵，慕容廆使人召使其子慕容翰，將兵人屯於徒河。翰人歸城內，見父廆曰：「彼眾我寡，難以取勝，兒欲為奇兵於外，伺其間而擊之，若並兵為一，取得專意攻城，非策之得也。」魔從之。翰選精兵三千騎，屯於五十里之外。
　　悉獨官聞之曰：「翰遠歸而不入城，或能為患，當先取之。」於是分遣五千騎擊翰，翰計以三千精兵伏於暗谷中，又使人假為段氏使者，逆於道，假說大路有伏兵不可行。宇文氏信之，引兵從小路進發，至翰設伏之處。將過大半，一聲鼓響，伏兵從暗谷中殺出，翰自以兵出迎，塞住去路。宇文氏兵被翰殺死，十停去其七停，餘者盡被殺之。
　　翰忙使人入城報廆，使出兵擊其前，又使部將乘勝徑進襲其後，自於中間接應前後。於是廆知翰勝進兵，乃自披掛，率眾出城大戰。前鋒始交，後兵接戰，兩下夾攻，殺傷甚眾。戰至十五合，翰率二千騎，從旁直入其營，縱火焚之。風起火發，宇文之兵燒死大半。宇文之眾大敗，折去三十萬人，悉獨官僅以身免而還。廆盡俘其眾，獲皇帝玉璽三紐。崔毖聞之，懼奔高麗，廆入於平州，不忍絕其類，反以其子崔仁鎮遼東，官府百姓，安堵如故。廆以高瞻為將軍，瞻稱疾不就。廆數臨其家候之，撫其心曰：「君之疾在此，不在彼也！今晉室喪亂，孤欲與諸君共靖世難，擁戴帝室，奈何以華夷之異，介然疏之哉？夫立功立事，惟問志何如耳？」瞻猶不起，廆頗不平。瞻以憂卒。於是廆引眾還鎮，使裴嶷奉表，並將所得玉璽詣建康獻之。

第一三二回　末柸以兵攻匹磾
　　三年二月，段末柸嫉兄匹磾仕晉，以十萬兵攻兄。匹磾以五萬兵出迎，兩下交戰，不三合，匹磾大敗而逃，被末柸追殺，傷去大半。不敢入城，走至冀州城下，叫冀州刺史邵續曰：「爾本夷狄，因慕義為晉破家，君不忘舊要，請相與共擊末柸。」
　　續聞言，即率三萬生力軍出城助匹磾，與末柸相戰，未十合，末柸大敗。匹磾與邵續追及，大破之。匹磾因勝，與弟文鴦率眾來攻薊城，邵續收屯軍兵回冀州。
　　後趙王勒探知邵續勢孤，況匹磾自去攻薊，冀虛無援，遣石虎將兵攻冀州。石虎領兵將至冀州，分一萬人潛伏於青山之內，自引兵去攻城。邵續自出擊虎，交戰二十餘合，石虎佯敗，落荒而逃。邵續以兵追趕，走過伏兵之所，被伏兵殺出其後，虎引兵殺回，兩下夾攻，邵續遂被石虎執之，押至城下。令其招城上出降，續大呼兄子邵竺曰：「吾志欲報國，不幸至此。汝等努力奉匹磾為主，勿有二心！」
　　時匹磾聞石虎攻續，率眾來助冀州，匹磾殺入城，與續子邵緝固守冀州。
　　石虎見城不下，使人送續還襄國，白之後趙王勒，以續為忠臣，釋而禮之。因下令自今克敵獲士，必生致之。
　　初時，吏部郎劉胤聞邵續被石虎所攻，乃人內言於元帝曰：「北方藩鎮，惟余邵續一人，如使為虎陷之，孤義士之心，宜發兵救之。」帝不從，及是聞續已歿，乃使人持詔以續仕位，以授其子邵緝，於是緝領冀州刺史矣。

第一三三回　趙將尹安降李矩
　　卻說趙將尹安，及宋始四軍屯洛陽，乃以城降於青州刺史李矩。矩使穎川太守郭默，將兵入洛陽。後趙王勒聞知，率胡虜守將未始一軍，北渡河而去。於是河南之民，皆相率歸矩，洛陽遂空。
　　時三月，裴嶷至建康，呈上表及玉璽，元帝大悅，因問廆之行狀。嶷甚稱廆之威德，賢雋皆為用之。朝廷始重之。帝欲留裴嶷在朝，嶷曰：「臣少蒙國恩，出入省闥，若得復奉輦轂，臣之至榮！但以舊京淪沒，山陵穿毀，名臣宿將，莫能雪恥。
　　獨龍驤竭忠王室，故使臣萬里歸誠；今臣不返，必謂朝廷以其僻陋而棄之，孤其響義之心，使懈於討賊，此臣之所深惜也，故不敢從。」帝然之，遣使趙嶷去拜廆為安北將軍、平州刺史。
　　廆受命，極其歡悅。
　　五月，上邽諸將謀殺晉王保，保不能撫眾任人，故遇害。
　　保乃司馬模之世子，曾自稱體重八百斤，喜睡，好讀書，而闇弱無斷，是以及於難耳。先司馬故將陳安也降晉王保，保已死，乃自據隴右，聚眾五萬餘人降於趙，趙王劉曜以陳安為泰州刺史。

第一三四回　羊鑒有罪以除名
　　卻說王導舉羊鑒為將討徐龕，鑒率眾屯兵於下邳，不敢進。
　　獨徐州刺史蔡約得命，率騎兵二萬來擊龕。龕引眾拒迎，戰不十合，龕大敗，遣使求救於後趙王。石勒使其將王伏都率兵一萬來救之。時王伏都淫暴，不進助戰，龕疑其襲己，請其來赴宴而斬之，令使人來後趙，稱伏都罪狀，請別為救。後趙王怒而不受。
　　朝廷敕鑒進兵，鑒猶疑，憚不敢進，於是刁協劾鑒之罪。
　　元帝從其說，除名，詔以蔡豹代領其兵。王導自慚以失譽，奏帝乞自貶，元帝不許。
　　卻說京兆人劉宏，客居涼州，以妖術惑眾，張實左右皆信而事之。宏自言天與神璽，應王涼州。張實帳下閻涉等欲謀殺實而奉之。初，實弟張茂，密知其謀告之，實大怒，使兵五百，去收宏。未及至，閻涉等已知，入殺實。實死，前所使五百之兵，已入天梯山，將劉宏執之而還；見實被害，眾遂將宏斬之，誅其黨閻涉等數百人。左司馬陰元等以實子張駿尚幼，推其弟張茂為涼州刺史。茂以實子駿為世子，茂代領其眾，安撫涼州。

第一三五回　子遠獄諫趙王曜
　　卻說趙將尹車、解虎謀不一，巴酋氐徐庫彭等至，以酒相結謀。至半酣，車與庫彭言曰：「今主上不思遠圖，專寵女色，不久必敗。吾欲統所部之兵，出屯平陽，別作良圖。恐獨力難為，今請閣下同去與議，公意若何？」庫彭曰：「吾熟思久矣！無人戮力，故遲至今。既將軍亦有此謀，我等願作前驅。」
　　車曰：「既閣下肯相附待，正月元宵夜，同引兵遁去。」言訖，二人飲得大醉，至三更始散。
　　時尹車、庫彭二人飲酒之間，言來語去，說勝道強，早有察事人竊知，來報趙王曜。曜大怒，次早設朝，文武皆集，君臣禮畢。趙王命武士將尹車、庫彭擒下，大罵曰：「朕何負汝，汝今二人謀反？」命武士執尹車斬之，又令太保呼延晏領御林軍殺其部下五千人，又令殺庫彭。
　　光祿大夫遊子遠告赦不聽，又將庫彭等部下五千人，囚於阿房。過數日，趙王使領兵欲去殺庫彭五千人，遊子遠固諫：「聖主用刑，惟誅元惡，不宜多殺。巴酋氐徐庫彭雖得罪，宜赦之，削其兵權；若殺之，其黨必然謀反，關外之地，非復國家之有！」趙王不聽，子遠叩頭流血苦諫。趙王大怒曰：「你亦同謀，故相教耳？」使武士執子遠，幽於天牢。命御林軍去盡殺徐庫彭五千人，於是巴酋氐人聞知盡叛。關中應者三十餘萬，因此關中大亂，城門盡關，人不敢行。
　　子遠在獄，不知庫彭已殺，又使人上表苦諫道：「若殺庫彭，非安社稷之計，巴酋氐人必然為亂。」趙主愈怒，呼左右曰：「速與朕入獄將子遠殺之。」中書劉雅、朱紀、呼延晏諫曰：「子遠幽獄尚諫，所謂忠於社稷，陛下縱弗能用，奈何殺之？若子遠朝誅，臣等亦暮死，以彰陛下過殺之愆！天下人皆當去陛下，蹈西海而死耳！陛下復與誰居乎？」趙王意乃解，赦出子遠，封子遠為車騎大將軍，都督雍、秦征討請軍事，大赦境內。
　　趙王曜欲將討氐，子遠又諫曰：「彼非有大志，欲圖非望也。直畏刑欲逃死耳。莫若大赦，與之更始；其有罪者，皆縱遣之，使相招引，聽其復業；彼得生路，何為不降？若其自知罪重，屯結不散，願假臣弱兵五千，必為陛下梟之！」曜大悅，從之，即日大赦。遂使子遠領兵征討巴酋氐人。
　　大軍至雍城，城下屯祝次日，二軍相迎，子遠單騎出陣，謂氐人部長曰：「前日徐庫彭大逆，故趙王誅之，君等如能棄兵前來，倒戈投降，不致滅族之患。若拒逆命，必點傾國之兵，使汝氐人無種類矣！吾不與戰，汝等三思回話。」言未盡，氐人皆下馬投降，惟句氏宗黨保於為陰密縣不降。子遠率眾陷其城，盡執而戍之，於是關外悉平。子遠振旅還都，從氐羌二十餘萬於長安。子遠入見趙王曜，曜大悅，以子遠為大司徒、錄尚書事。子遠請立太學，趙王曜從之。立太學，選民之可教者千五百人，擇儒以教之。
　　趙王曜作酆明觀及兩宮凌霄台，又營壽陵。侍中喬豫、和苞諫曰：「前營酆明市道，細民鹹曰：『以一觀之功，足以平涼州矣！』今又欲擬阿房而建西宮，法瓊台而起凌霄，其為費萬億，酆明若給以軍，則可以兼吳蜀而並齊魏；又營壽陵，周圍四里，銅棺金飾，其深三十五丈，殆非國內之所能辦也！自古無不亡之國，不掘之墓，古聖人之儉葬，乃深遠之慮也！」
　　趙王曜大悅，下詔曰：「二侍中懇懇有古人之風，可謂社稷之臣矣！」今悉罷諸役，壽陵制度，一遵霸陵之法。以豫、苞二人領諫議大夫，又省酆水囿以與貧民矣。

第一三六回　祖逖計運士為糧
　　七月，晉祖逖以將韓潛與後趙將桃豹分據陳川故城。韓潛與豹相守四旬，逖軍糧盡，恐豹視虛來攻。逖計以布囊盛土，使千餘人運以饋潛，又將數千人擔米息肩於道，待豹兵逐之，即棄之而走，以其是實。
　　時豹兵亦糧盡，士卒久饑，見逖運糧千餘人過去了，後又數十人擔米至，豹兵逐而獲之是米，將來見豹。豹果以為逖士卒豐飽，因是大懼，連忙使人回襄國運糧。使人去了，運得糧米將至，祖逖聞知，又遣人密使韓潛率精兵五千，從小徑邀之。
　　運糧軍人見兵至，皆棄糧車而逃。潛盡獲其糧米回，以饋三軍。
　　桃豹糧盡數日，運來的糧又被韓潛奪去，恐士卒散去，令眾至晚遁走去訖。逖知，使潛回，率兵進屯封丘以逼之。逖自以眾鎮雍丘，於是後趙鎮成歸逖者甚多。
　　先是李矩、郭默互相攻擊，逖使人去和解，示以禍福，二人遂皆受逖之節度，於是朝廷詔加逖鎮西將軍。逖與將士同甘苦，約己務施，勸課農桑，撫納新附，雖疏賤者，皆給以恩禮。
　　河上諸塢，先有子任在後趙者，皆得兩屬。時遣遊軍偽抄之，明其未附，塢上皆感恩。後趙有異謀，輒以相告，由是多所克獲，自河以南，多叛後趙歸晉。逖練兵積穀，為取河北之計。
　　後趙王聞知邊境戍守之人，反己附逖，心甚患之。

第一三七回　張賓計修祖逖墓
　　勒問計於張賓曰：「邊境之人，近將附逖，將奈之何？」
　　賓曰：「祖逖，范陽人，極有勇略，若與戰，難以取勝。臣聞祖逖祖父母葬在吾成皋縣東，大王使成皋縣官吏，修祖逖父母之墳墓，立起祠堂，使人看守之。代其四時享祭，彼必感吾之德，而不為邊患矣。」後趙王勒大喜，使人持書來成皋，以其意示縣官吏知悉。其書曰：祖逖屢為邊患。逖北州士望也，素有丘首之思，其下幽州，可代修其祖父墳墓，為置祠，四時祭享；彼必感恩不擾其境矣。
　　宜速施行！
　　成皋縣官吏見書，即尋訪逖之祖父墓而修之，立祠祭享，使人看守。早有人來報知祖邀，祖逖感激不已。
　　時祖逖衙門童建因與蔡內史周密有仇，至夜潛殺周密，祖逖聞知，即欲拘童建治罪。童建乃逃，來降後趙王勒。勒審知是祖逖部下之兵，即令斬之，修書一封，使人持童建首級並書來報祖逖。逖大喜，拆其書看曰：叛臣逃吏，吾之深仇；將軍之惡，猶吾之惡也；故不客而戮，使人呈之。外，將軍祖氏之墓，雖在吾界，即吾父母之塋，已令人營祠，守而祭之矣。
　　逖見書大喜，重賞使人，回書與去。自此以後，後趙有人來降者，逖皆不納，始抽回境上之兵，於是後趙之民，邊境之間，稍得休息。
　　八月，梁州刺史周訪卒，朝廷知之，便降詔以甘卓代之。
　　訪，字士達，汝南人也。少沉默而能讓。及元帝渡江，命訪參鎮東將軍事，智勇過人，討賊屢建大功。每入朝見帝，未嘗論功，同僚問曰：「人有小善，鮮不自稱。汝勳功如此，初無一言，何也？」訪曰：「朝廷威靈，將士用命，訪可功之有？」
　　因此朝野之士，皆重之。而訪善於撫綏，士卒皆為致死。知王敦有不臣之心，私常切齒，敦由是終訪之世，未敢為逆。及卒，敦遣王舒監其軍。元帝以甘卓鎮襄陽，征舒為左丞，敦留不遣。
　　卻說徐龕戰敗，遂來降後趙，後趙王勒受之。勒用法嚴峻，使張賓定九品，命公卿及各州郡歲舉秀才、孝廉、清正、賢良、直言、武勇之士，各一人。

第一三八回　譙王丞為湘刺史
　　十二月，元帝之始鎮江東也，王敦與從弟王導同心翼戴，元帝亦推心任之。敦總征討，導專機政，群從子弟，布列顯要。
　　故時人為之語曰：「王與馬，共天下！」後敦恃權驕恣，元帝畏而惡之，乃引劉隗、刁協等以為腹心，稍抑損王氏之權，導亦漸見疏遠。中書郎孔愉陳導忠賢，有佐命之勳，宜加委任。
　　元帝出愉為長史。導能任真推分，淡如也，而敦亦懷不平。其參軍沈充、錢鳳皆巧諂凶狡，知敦有異志，陰畫策呈敦，敦寵信之。而敦上疏為導訟屈，詞語怨望。佐軍譙王司馬丞，忠厚有志行，元帝親信之。帝得敦疏，夜召丞入內，以敦表示之。
　　丞曰：「王敦權重心異，久則為患，今觀其疏，詞意怨望不遜，陛下宜早防之！」劉隗為言曰：「敦疏謂陛下推腹心於我，其意將以我名為亂也！不若委臣權而招義兵，待其顯而討。」元帝不從，因是二人在宮中未出。
　　次日，會王敦使人表沈充為湘州刺史，元帝謂丞曰：「敦奸逆已著，朕為惠帝，其勢不遠。湘州據上流，控三州之會，敦欲以充居之，為亂何抵之？朕且逆其欲，以叔父居之何如？」
　　丞曰：「臣奉詔命，惟力是視，何敢有辭？然湘州經蜀寇之餘，民物凋敝，若及三年，乃可即戎，苟未及此，雖灰身無益也。」
　　帝然之，詔以丞為湘州刺史。
　　丞領詔命而行，過武昌，王敦聞知，只得出迎入內，以宴待之。酒半酣，因謂丞曰：「大王素雅佳士，恐非將帥才也。湘州久叛地面，恐治之難！」丞曰：「公未之見耳，鉛刀豈無一割之用耶？丞雖不才，且看吾之治湘耳。」敦無以對，聽其自去。送丞去了，入謂錢鳳曰：「彼不知懼而學壯語，無能為也！且看如何？」譙王丞既至湘州，時湘土連年困敝，丞躬自儉約，傾心綏撫，湘地稍安，甚有能名。
　　四年正月，徐龕復使人入朝降，晉帝受之。三月，日中有黑子，元帝甚憂。著作郎郭璞上疏曰：「陰陽錯謬皆繁刑所致，赦不宜數；昔子產知鑄刑書，非政之善，不得不作者，須以救弊故也。今宜赦之，理亦如之。」帝從之，發詔大赦境內。

第一三九回　段匹磾死於忠義
　　卻說後趙王勒使石虎以軍五萬，攻匹磾於厭次，又使孔長以軍三萬，攻其統內諸城，諸城悉拔之。虎兵至厭次圍之，匹磾使弟文鴦領兵出拒，與虎交戰，自旦至夜，連戰一百合，鴦力盡，被虎執之，鴦尤罵賊不已。虎使兵人監之。次日，又攻城，匹磾見弟文鴦被執，已去右臂，心下大懼。集諸將商議，擬自單騎歸晉。邵續之弟邵洎主降，不聽，復欲執朝廷使人送虎請降，匹磾正色謂之曰：「卿不能以兄之志，遏吾不得回朝亦已甚矣！復欲執天子使臣，我雖夷狄，所未聞也！」邵洎與緝、竺等不聽其語，乃使人立降旗，開城門與石虎之軍而入。
　　虎入城，召匹磾。匹磾曰：「我受晉恩，志在滅汝，不幸至此，不能為汝敵也。」虎先素與匹磾結為兄弟，見匹磾至，即起迎之。及見其語，令人送匹磾、文鴦、邵洎、緝、竺等還襄國去，於是幽、冀、並三州，皆人於後趙。匹磾等既至後趙，後趙王勒以匹磾忠義，故不害之。而匹磾見勒不為禮，常著朝服，持晉節。久之，勒怒，乃殺匹磾，文鴦、邵洎皆殺之。

第一四○回　帝以戴淵拒王敦
　　七月，元帝見王敦凶逆，將顯為亂，與刁協計議，以戴淵為征西將軍，都督司、豫六州軍事，以鎮合淝；劉隗為鎮北將軍，都督青、徐四州諸軍事，以鎮淮陰。皆假節領兵，名為征胡，實備王敦也。隗雖在淮陰，朝廷機事，進退士大夫，帝皆與之密謀。敦聞隗領兵鎮淮陰，使人遣隗書，言欲與之戮力王室，共靖海內。隗亦遣人答曰：「魚相忘於江湖，人相忘於道術，竭股肱之力，效之以忠貞，吾之志也。」敦見其書，甚怒之。元帝知敦有異，故以王導為司空，錄尚書事，而實疏忌之。
　　當御史中丞周嵩上疏，以為不宜聽佞臣之言，放逐舊德；虧既往之恩，招將來之患，帝頗感悟，導由是得全。
　　史說戴淵，字若思，廣陵人也。有豐儀，性軒爽，少好遊俠，不拘細行。常至洛為劫盜，因遇機赴洛，若思見陸機船裝甚盛，遂與幫徒掠之；若思自登岸，據胡床，指麾同伴取物，皆得其宜。機察之，皆非常人，在船屋上遙謂之曰：「卿才器如此，乃行劫耶？」若思感悟，因流涕投艙，還其行李而就之。
　　機與言，遂深加賞異，而與之結交焉。後若思改舉孝廉，入洛陽，機薦之於趙王倫曰：「戴若思誠東南之遺寶，朝堂之奇璞也，何不用之？」因是倫乃辟之為主簿；及倫敗，始過江歸元帝，帝深信之，由此有重任焉。
　　卻說豫州刺史祖逖，聞朝廷以戴淵都督六州，逖以戴淵吳士，雖有才望，無弘智遠識；且已剪荊棘，收河南地，而淵雍容，一旦來統之，意甚是忡忡；又聞王敦與劉、刁構隙，將有內難，知大功不成，遂感激發病，至九月卒於雍丘。豫州士女，若喪父母，無不流涕，皆為立祠而祭之。其弟祖約發喪，申奏朝廷。至十月，元帝聞奏祖逖身死，恐羯人犯境，乃使人奉詔，以逖弟祖約為平西將軍、豫州刺史，代領其眾。
　　初，有妖星見於豫州之分歷，陳川謂人曰：「今年西北大將當死！」逖亦見星曰：「為我矣！方平河北，而天欲殺我，此乃天不佑國也！」俄卒於雍丘，故史臣謂：「祖士雅慷慨忠義，有智略以行之，豈惟晉臣，亦自古難得之才也，惜其未聞道也！」
　　王敦聞祖逖死，益無所忌，專意謀罰逖弟祖約既領其眾，無綏御之才，不為士卒所附。范陽李產被亂依逖，至是見約志趣異常，乃率子弟十餘人，間行歸鄉里。

第一四一回　石勒召封仇人爵
　　卻說後趙王勒，乃上黨武鄉羯人，思欲歸以省親，張賓諫之乃止。勒乃使人悉召武鄉耆老諸人赴襄國，耆老諸人皆至。
　　後趙王勒大排筵宴，自與耆老論年齒而坐，歡飲，語及平生，無不快活。先是石勒未遂時，與鄰居李陽常爭麻池，迭相毆擊，至是李陽不敢來見。勒因謂父老曰：「李陽，壯士也，何以不來？毆麻是吾布衣之恨，孤方崇信於天下，寧仇一匹夫乎？」
　　即又使人去請李陽。李陽乃至，拜伏於地請罪。勒喜扶起，與其醉謔，引陽臂而笑曰：「孤昔饜卿老拳，卿亦飽孤毒手！」
　　言訖，賜甲第一區，拜陽為參軍都尉。又與眾曰：「武鄉吾之豐沛，萬歲以後，魂靈當游之耳！」復以貲帛給賞父老。以鄉比豐沛，復之三世。後趙王勒以民始復業，資儲未豐，乃重禁釀，郊祀宗廟，皆醴酒行之，於是數年間，無復釀酒者。
　　慕容廆聞中國無主，遣使過海入建康，勸元帝即位。元帝既登大位，以廆忠慎，始遣謁者去大棘城，以慕容廆為都督吉、平二州諸軍事，封遼東公。謁者得詔，前來棘城封公。廆聞知，使人迎接入城，排香案跪聽披讀詔書，受其印綬，望南謝恩訖，大排宴會，款待謁者。次日以金寶名馬與謁者還朝，以作進貢之物。廆乃始立郡，以統流亡。准冀州人為冀陽郡，豫州人為成周郡，青州人為營兵郡，并州人為庾國郡。於是推舉賢才，委以庶政。廆始承製除官府，置僚屬，立子皝為世子；作東賢，使皝與諸生同受業。廆覽政之暇，親臨教之。皝雄毅多權略，善經術，國人稱之。因是廆徙子慕容朝鎮遼東，以慕容仁鎮平郭，而翰撫安民夷，甚有威惠。

第一四二回　代賀辱謀弒其君
　　卻說代王鬱律大會群臣，聞探事人回報：中華晉憨帝被劉聰所害，聰亦死，粲即位，亦被靳准所弒。今劉曜僭位，都於長安，石勒稱尊於襄國，晉元帝立於江南，天下大亂。代王見說大悅曰：「今中原無主，天其資我乎？」言未訖，近臣奏前趙王劉曜遣使至，請和，結為唇齒之邦。不一時，近臣又奏趙王石勒亦遣使至，乞和，結為兄弟之國。代王曰：「吾正欲取中原，豈與汝和？」皆命不納，斬其使而絕之。自此代王乃講武練兵，欲平南夏。
　　有拓跋猗篪之妻惟氏，忌代王鬱律之強，恐不利其子，乃令其子拓跋賀辱陰結代王鬱律左右將佐，至夜入內，執鬱律弒之，而自立為代王，盡領其眾。
　　代王既被害，其次子什翼健幼在襁褓，其母王氏知變，乃將什翼鍵匿褲中而出逃，因祝之曰：「天苟存汝，汝則勿啼。」
　　久之不啼，因此私自逃奔外家，乃得免其大難，後長成人。

第一四三回　王敦舉兵謀逆叛
　　永昌元年正月，王敦舉兵謀叛。
　　史說王敦，字處仲，乃司徒導從父兄也。敦少有奇人之目。
　　先王愷、石崇以豪侈自尚，愷嘗置酒會客，王敦與導俱在席。
　　愷令女伎吹笛，小失聲，愷便毆殺之，一座人鹹改容，敦神色自若。愷又使美人行酒，吩咐道：「勸客飲不盡，輒殺汝！」
　　美人行酒至敦前，敦故不肯飲，美人悲懼失色，而敦傲然不視。
　　導素不能飲，恐行酒美人得罪，遂勉強盡暢飲之。王導還而歎曰：「處仲心懷剛忍，非令終也！」洗馬潘岳見敦而歎之曰：「蜂目已露，但嗡聲未振，若不噬人，亦必為人所噬！」
　　先時，王敦初事元帝，日漸驕厲，雅尚清談，口不言財色，因是負重望，專任閫外，控強兵，遂欲專制朝廷而有問鼎之心。
　　因是元帝畏而惡之，乃引劉隗、刁協等以為心膂，敦益不能平，於是嫌隙始構。酒後輒詠曹孟德樂府歌章曰：「老驥伏櫪，志在千里；烈士暮年，壯心不已！」以如意打唾壺為節，壺邊盡缺，於是敦幾欲懷異。敦既與朝廷乖離，乃羈錄朝廷有時望者，置己幕府。以羊曼、謝鯤是為長史，鯤終日酣醉，故不委以事。
　　時敦欲作亂，因謂鯤曰：「劉隗奸邪，將危社稷，吾欲除君側之惡，卿意如何？」鯤曰：「隗誠如城狐社鼠，豈能為患？」
　　敦怒曰：「汝庸才耳，豈達大體？」遂不聽之。
　　史說王充之，字深猷，父王舒，丞相王導之從弟也。充之少最知名，總角來從伯王敦，敦甚愛之，謂其似己，恆以相隨，出則同輿，入則同寢。其時王敦與錢鳳、沈充及充之在帳中夜飲，充之佯醉，辭曰：「侄已醉，欲先臥耳！」敦曰：「你快往帳後涼床上去睡，吾欲說話，一時間來。」於是充之就帳後涼床上去睡。王敦以充之睡了，乃謂錢鳳曰：「吾欲以兵入建康，殺天子，誅大臣，自取帝位，其事何如？」鳳曰：「今天下洶洶，人懷異望，欲得晉鼎，明公若不首謀，恐天下英雄，皆有此心，若他人先起，則鹿走未定，今夕之策，宜早為之，則大業必成！」敦曰：「然！過旬日，可與吾調兵起行。」計議已定，錢鳳辭去，王敦欲來同充之宿歇。
　　先時，王敦與錢鳳之所謀議，是時充之已醒，悉聞其言。
　　充之恐敦見疑，乃詐為醉，便於臥處大吐，衣服便污。時敦果疑充之聽見，乃以燈燭入照，視充之，見吐於臥處，遂以充之為大醉，不復疑之。
　　至次日，充之辭敦曰：「侄來此日久，欲回視親。」敦曰：「你既回，吾使人送你回去！」言訖，喚十數軍人，護送王充之還建康。
　　卻說充之還家，以伯王敦與錢風謀反之議，報知父舒。王舒驚曰：「吾兄何得行此滅族之事？」舒忙報與從兄司徒王導，王導曰：「可速奏於主上，以作準備，免吾一族之人，被其連累。」於是王導、王舒二人入朝，具以王充之所言王敦與錢鳳謀反之議，奏知晉帝。晉帝曰：「既王敦謀反，可興兵討之。」
　　王導曰：「宜準備守護防之，未可以勒兵擾民耳。」因此，帝令諸將調兵守護城池，日夜巡視。
　　卻說王敦叛謀計定，乃使諸葛瑤、周撫等領兵為前鋒，自與錢鳳為後，共率兵二十餘萬，次日前驅大進。當吳興太守沈充亦引兵來應，迎著王敦，曰：「明公興兵入建康，先宜正名，然後可以起行。故兵法曰：『兵出無名，所以不勝。』故諸侯起兵，宜先以正名。可使人先上疏陳劉隗不臣，臣故起兵；上可以制群臣，下可以慰百姓。」敦曰：「卿謀正合我心。」敦自武昌舉兵，先遣人入建康上疏，稱曰：劉隗佞邪奸賊，威福自由，臣故進軍致討；隗首朝懸，諸軍夕退。昔太甲顛覆厥度，幸納伊尹之忠，殷道復昌。願陛下深慮三思，則四海又安，社稷永固矣！
　　元帝覽之大怒，忙調兵守禦建康。敦兵至蕪湖，又上表刁協罪狀。元帝見表，愈加大怒，下詔曰：王敦憑恃寵幸，敢肄狂逆？方朕太甲，欲見幽囚？是可忍也，孰不可忍也！今朕率大軍以誅大逆，有殺敦者，封五千戶侯。
　　降詔遍示百官訖，即使使往合肥，召大將軍戴若思，領兵入衛建康。
　　卻說春陵令易雄，字興長，乃長沙瀏陽人，聞王敦作逆，朝廷下詔，有誅敦者，封五千戶侯。雄聞知，恨無兵，力寡不能去，乃自作檄書，數王敦罪惡，使人馳報，隨即起兵。王敦聞采事人報知，大怒曰：「豎子安敢無禮！」即使將軍魏義以兵五千來攻春陵，城陷，易雄被人所執，送至敦營，敦以檄證示易雄，叱之曰：「汝乃一邑小令，何敢妄誣大臣罪愆？今日見我，有何分辯？」雄曰：「此實有之，惜雄位微力弱，不能救國之難，誅汝之首，今日之事，雄安望生？清即賜戮，得作忠魂，乃所願矣！」敦聞其言直，乃釋之。
　　時太子中庶子溫嶠，謂僕射周顗曰：「大將軍此舉，似有所仁，當無及之耶？」顗曰：「今主上非堯舜，何能無失？安可舉兵以脅之，舉動如此，豈得雲非亂乎？」
　　卻說敦初舉兵，遣使告梁州刺史甘卓，約與俱下。卓許之，後更狐疑不赴，諸將問之，卓曰：「且偽許敦，待至都下而討之。」眾問其故，卓曰：「昔陳敏之亂，吾先順而後圖之，論者謂吾懼逼而思變，心常愧之，今若復爾，何以自明？」
　　敦見卓軍不來，乃遣參軍桓熊去說譙王司馬丞，請為己軍，丞不從，怒曰：「得死忠義，夫復何求！」
　　丞聞長沙虞悝賢而多才，使人持檄召長沙虞悝為長史，會悝遭母喪不至，丞親往吊之，曰：「王室方危，金革之事，古人所不辭，將何以教之？」悝曰：「鄙州荒敝，難以進討，且宜收兵固守，傳檄四方，四方兵動，其勢必分，分而圖之，庶幾可捷也。」丞謝之而回，即囚桓熊，以悝為長史，以其弟虞望為司馬，移檄遠近，列敦之罪惡。州郡內應之，惟敦姊夫鄭澹為湘東太守，不從命。丞使望率眾五千人攻陷湘東，執澹斬之，以徇四境。悝曰：「必須得辯士人梁州，說甘卓同舉，可濟大事。眼前無可往者？」丞曰：「主簿鄭騫有辯才，可遣之。」
　　悝乃遣賽往說甘卓曰：「劉大連雖矯蹇失眾心，非有害於天下，大將軍敦以私憾稱兵向闕，此忠臣義士竭節之時，公受任方伯，奉辭伐罪，乃桓文之功，今譙王舉義討敦，邀明公共行此事，何如也？」卓欲從之，卓參軍季梁謂卓曰：「昔隗囂跋扈，竇融保河西以奉光武，受乃其福。今但當按兵坐待，敦事若捷，必委將軍以萬人；如朝廷捷，必以將軍代之，何憂不富貴？而釋此廟勝，決存亡不可戰耶！」騫即向前言曰：「光武當創業之初，故隗不可以從容而行，今將軍之於王敦，非竇融之比也；襄陽之於大府，非河西之固也。使敦克劉隗還武昌，增石城之戍，絕荊襄之粟，將軍將安歸乎？勢在人手，而曰以處廟勝，未之聞也！且為大臣，國家有難，坐視不救，於義安乎？以將軍之威名，仗節鳴鼓，以順討之，舉武昌若摧枯拉朽耳！武昌既定，據其事實，招懷士卒，使還者如歸，此呂蒙之所以克關公也。」卓從之，曰：「非先生之見教，則孤失其妙算也。」
　　未及發，敦聞卓於後為變，又遣參軍樂道融往邀之。道融忿其悖逆，來梁州，反說卓曰：「王敦使某邀使君同討劉、刁，而王敦背恩肆逆，舉兵向闕，君身受國厚恩，而與之同，生為逆臣，死為愚鬼，不亦惜乎！為君之計，莫若偽許應命，而馳襲武昌，必不戰而自潰矣！」卓意始決，遂露檄數敦逆狀，率所統大兵十萬致討。
　　卓又遣參軍至廣州，約陶侃同攻武昌。侃遣參軍高寶，率兵二萬北下。時武昌城中傳卓軍至，人皆奔散。
　　敦聞譙王丞檄卓，侃攻己，大怒，乃遣魏義率兵二萬，來攻長沙城。時長沙城池不完，倉儲又缺，人情震恐，諸將說丞曰：「今城池不完，兵甲不堅，糧草不敷，人心不固，何以迎敵？不若去投陶侃，或退據零、桂為上也。若沉吟，死無葬身之地矣！」丞曰：「吾之志欲死忠義，豈可貪生苟免，為奔走之將乎？事之不濟，令百姓知吾心耳！」乃嬰城固守。魏義攻城，虞望率眾出戰，大敗而死。城中甚急，甘卓知之，使人遣丞書勸之，且云：「當以兵出沔口，截敦歸路，則湘圍自解矣。」丞即復書與卓曰：「足下能卷甲電赴，猶有所及，若其狐疑，則求我於枯魚之肆矣！」卓不能從之，丞只得固守湘東。
　　爾時，元帝封子司馬翌為琅玡王，命其領兵出守城池。
　　卻說趙王劉曜，自以兵十萬，去擊楊難敵。難敵率眾拒迎，與曜逆戰，曜不勝，乃退保城池，絕難敵糧道。難敵只得遣使稱藩於趙，趙王曜許之，以楊難敵為武都王，而難敵自此歸趙，於是曜令退兵還長安。
　　卻說趙秦州刺史陳安率眾入長安，求朝於曜，曜恐其人為亂，乃疾辭不與入見。安大怒，大掠而歸。隴上氐羌人皆附之，有眾十餘萬，自稱涼王。趙王曜便使呼延晏及魯憑二人引兵出追，被陳安獲之，安招其降，二人不屈，安命左右斬之。

第一四四回　王導待罪於闕下
　　元帝聞王敦兵將至，使人征戴淵、劉隗領兵入衛建康，二將皆應命而至。帝使百官出迎於道，劉隗岸幘大言，意氣自若，與百官刁協等入朝元帝，君臣禮畢，隗、協平身。帝曰：「王敦作逆，故召卿等還迎王敦。」是時劉隗、刁協大驚，急奏曰：「王敦作逆，其弟王導並家屬數百人，今在建康城內，若敦兵至此，導必為內應，不如先誅王導等族眾，然後以兵去迎。」
　　帝曰：「容朕三思後行。」隗、協見帝不許，心中愈驚。
　　司空王導聞兄王敦作亂，見劉隗、刁協奏請盡誅王氏，心中大恐，乃率其從弟中領軍王遽、左衛將軍王廙、侍中王侃、王彬，及宗族群從昆弟子侄二十餘人，每旦詣闕待罪。值僕射周顗入朝，導呼僕射謂曰：「伯仁，吾以百口累卿，望速救耳！」顗直入不顧，而見帝奏曰：「司空王導聞兄王敦謀逆，今領兄弟宗族二十餘人，闕下待罪。臣見王導平素忠誠，必無叛心；若與敦私有異志，安肯身留建康自陷也？望陛下看其草創之功，以赦如今無貳之愆！」帝曰：「朕亦思王導無叛之意，可原其心。」納其言而赦之。周顗先是飲酒而入，及辭出還未醒。當周顗見納其奏即出，王導猶在闕前待罪，見顗出，又呼而問之，顗不與言，顧左右曰：「今年殺諸賊奴，取金印如斗大，系肘後。」言訖即出，乃使人上表，明導無罪，言甚切至。
　　王導不之知，而心甚恨之。
　　元帝又見周顗上表，乃下詔赦王導等二十餘人無罪，賜朝服，召入朝見之。導稽首奏帝曰：「賊臣逆子，何代無之？不意今日近出臣族。」帝下殿執導手曰：「茂弘，朕方寄卿以百里之命，安忍罪之？」於是君臣惠愛如初。
　　三月，帝以王導為前鋒大都督，以戴若思為驃騎大將軍。
　　詔曰：「王導以大義滅親，可以之為安東時節假之將軍。」又以周顗為尚書左僕射，王遽為右僕射。
　　次日，帝乃命劉隗、刁協、戴若思等領軍去迎。將軍周札，素愛儉好利，帝使劉隗領兵屯金城，使周札屯石頭城，二人領詔去訖。
　　時，敦軍至石頭，欲先攻劉隗，杜弘謂敦曰：「劉隗死士多，未可易克；周札少謀，兵不為用，攻之必敗，札若敗，則隗走矣。」敦從之，使弘為前鋒將軍，以軍二萬先攻石頭。周札果開城門納弘，弘軍一湧而人，於城屯祝於是王敦入據石頭，歎曰：「吾不得復為盛德事矣！」謝鯤曰：「何為其然也？但使自今已往，日忘日去耳！」
　　元帝聞石頭失守，詔命劉隗、刁協、戴淵、周顗、王導等分頭接戰，於是協、隗、淵等領兵來石頭挑戰。
　　王敦聞探事人回報，王導為都督驃騎大將軍，總領諸軍事；又令刁協、劉隗、戴若思領兵十萬前來迎敵。自令軍馬將到石頭。敦忙喚周撫、鄧岳二人，整軍馬去戰，於是二人以軍出城排陣。是日兩軍相遇，劉隗出馬，大罵：「王敦，朝廷何負你，故敢謀反？」周撫大怒，拍馬出戰，更不打話，挺槍便刺。
　　劉隗以刀來迎，二人交戰，戰到二十餘合，隗敵周撫不住，走回本陣。戴若思忙持刀接住周撫交戰，戰三十餘合，不分勝負。
　　鄧岳見周撫贏不得若思，亦拍馬掄斧衝出陣，幫護周撫。三人在垓心交戰，戰不過五合，若思敵不過二人，勒馬便回本陣，被王敦麾兵一擊，殺得晉兵大敗，拋戈棄鼓，倒旗失金，亂潰奔走，各自逃生。王敦等連追數十餘里，方始下令，收軍還城。
　　當劉隗、刁協得戴若思保護走回建康，入太極殿，見元帝曰：「王敦勢大，難以迎敵，因此大敗而回。」
　　是時，劉魄、刁協二人，在帝前流涕，帝亦攜二人手垂淚。
　　因謂隗、協二人曰：「今王敦謀逆，為汝二人，汝二人乘其未還，可引本屬，朕給與兵符避禍，免遭其難。」刁協泣曰：「臣當死守，不敢有避。」元帝曰：「事逼矣，安可不行！」乃命有司給兵符人馬與二人，二人流涕，拜辭元帝，出領家屬，帶人馬出城而逃。
　　元帝見二人去了，心中憂悶，無人去退敦兵。當太子司馬紹欲自率將士決戰，溫嬌執鞚諫曰：「殿下國之儲副，奈何以身輕天下？」抽劍斬鞚乃止。
　　敦雖知劉、刁走了，仍擁兵不朝，放士卒劫掠，宮省奔散，惟將軍劉超按兵直衛，及侍中二人侍帝側。元帝遣使謂敦曰：「劉、刁二人，皆奔外國去矣，公若不忘本朝，於此息兵，則天下尚共安矣！如其不然，朕當歸琅玡，以避賢路。」敦部下禁兵未肯退。
　　當司空王導奏曰：「陛下不須煩惱，臣請詔加王敦爵位，臣與百官去說其罷兵，彼自退矣。」元帝從之。

第一四五回　王敦殺周顗戴淵
　　於是帝令王導與百官俱至石頭，見敦講禮訖。導曰：「朝廷詔兄罷兵！」敦許之。敦謂戴淵曰：「前日之戰，有餘力乎？」淵曰：「豈敢有餘？但恨力之不足耳！」王敦曰：「吾作此舉，天下以為何如？」淵曰：「見形者謂之逆，體誠者謂之忠。」敦笑曰：「卿可謂能言。」又謂周顗曰：「伯仁負我！」
　　周顗曰：「公戎車犯順，下官親率大軍不能共事，使王旅奔敗，以此負公。」敦不答，心下以太子有勇略，為朝廷所向，欲加其不孝而廢之。
　　次日大會百官，敦問溫嬌曰：「皇太子以何德稱？」聲色俱厲。嶠曰：「鉤深致遠，蓋非淺局所量；以禮觀之，可謂孝矣！」眾皆以為信然，敦謀遂阻。
　　元帝召周顗謂曰：「近日卿見王敦大事，二宮無恙，諸人平安，大將軍固副所望耶？」顗曰：「二宮自如明詔，臣等尚未可知。」元帝曰：「王敦懷逆，必害卿，卿遠避之。」顗曰：「臣備位大臣，朝廷喪敗，豈肯草間求活，投胡越耶？」
　　當敦參軍呂猗素以奸險，為淵所惡，因謂敦曰：「周、戴皆有高名，以惑眾心；近者之言，曾無怍色，公不除之，恐必有再舉之憂！」敦然之，以問導曰：「周、戴南北之望，當登三司無疑也。」導不答，又曰：「止應令僕射。」又導不答。
　　敦又曰：「若不爾，正當誅耳！」又不答。
　　敦遂遣部將收顗並淵部將，領五千兵收周、戴二人。回經太廟門首，顗大言曰：「賊臣王敦，傾覆社稷，枉殺忠臣，神祇有靈，當速誅之！」收人以戟傷顗口，流血至踵，容止自若。
　　觀者皆為流涕。敦令押入市曹，並淵殺之。元帝使敦弟王彬，以牛酒勞敦。而彬素與顗善，聞顗被殺，先往哭之，然後見敦，敦怪其容慘而問之，彬曰：「因哭伯仁，情不得已。」敦怒曰：「伯仁自致刑戮，且伊為人奸佞，何哀而哭之？」彬勃然數之曰：「兄抗旌犯順，殺戮忠良，圖為不軌，禍及門戶矣！」
　　其詞氣慷慨，聲淚俱下。敦大怒曰：「爾以為吾不能殺汝耶？」
　　導勸彬起謝，彬曰：「腳痛不能！且此復何謝？」敦曰：「腳痛孰若頸痛！」彬殊無懼色，由是王導勸散去訖。

第一四六回　王導執表涕周顗
　　自此王導復預朝政，後因人中書省，行檢中書故事，忽見周顗救己之文，慇勤款至，詞意懇切。導執表流涕，歸告其諸子曰：「吾雖不殺伯仁，伯仁由我而死！幽冥之中，負此良友也！」言訖，子數十人皆信，個個流涕。
　　史說周顗好酒多失，元帝初立時，補吏部尚書。頃之，以醉酒為有司所糾，白衣領職。太興初，轉尚書僕射。庾亮嘗謂顗曰：「諸人鹹以君方樂廣。」顗曰：「何乃刻畫無鹽而唐突西子也？」帝宴群公於西堂，帝酒酣，從容謂百官曰：「今日君臣共集，何如堯舜時耶？」顗因醉厲聲曰：「今雖同人王，何得復比聖世？」帝大怒，詔付廷尉，將加戮，累日方赦之。
　　初，顗以雅望獲海內盛名，後頗以酒失為僕射。略為醒日，時人號為「三日僕射」。庾亮曰：「周侯末年，所謂鳳德之衰也。」顗在中朝時，能飲酒一石；及過江，雖日醉，每稱無對，偶有舊識從北來，顗遇之欣然，乃出酒二石共飲，各大醉。及顗醒，使人視客，已腐脅死矣。而顗性寬裕，而友愛過人；其弟嵩嘗因酒瞋目謂顗曰：「兄才不及弟，何乃橫得盛名？」以所燃蠟燭投之，顏色無忤，徐曰：「阿奴火攻，固出下策耳？」
　　先王導甚重之，嘗枕膝而指其腹曰：「卿此中何所有也？」顗答曰：「此中空洞無物，然足容卿輩數百人！」導亦不為忤。
　　王敦素憚顗，每見顗，輒面熱，雖冬月，扇面手不得休。敦使繆恆籍沒顗家，收得素簏數枚，盛敗絮而已，及酒五瓶、米數石，在位者服其清約。顗遇害時，年五十四歲，人人盡歎惜之。
　　史說祖納，字士元，乃祖逖之兄也。幼有操行，能清言，文義可觀。性至孝，少孤貧，常自炊爨以養母。時王敦聞之，乃使人遣其二婢，代奉養母，闢為從事中郎。時人戲之曰：「奴價倍婢。」納應之曰：「百里奚何必輕於五羊皮耶？」王敦既為相，以為軍諮祭酒。時納好與人弈棋，王隱言之曰：「禹惜寸陰，不聞棋數。」納對曰：「以忘優耳？」隱曰：「古人遭逢，則以功達其道，若其不遇，則以言達其道。君少長五部，游宦四方，華裔成敗，皆當聞見，胡不記述，而有裁成？何必憂圍棋而後忘憂也？」於是納不復下棋。旦日入朝，乃奏於帝曰：「自古小國之有史官，況於中華安可不置？」帝納之，使納修晉史。
　　其弟平西將軍祖約，領軍鎮守豫州，不能馭眾，邊地多叛。
　　聞長城戴洋善風角，有才識，使人召至，以為中興軍。永昌元年四月庚辰，有大風起自東南，飛砂折木。洋出聞之，人謂約曰：「今年十月，必有賊獄治罪到譙城，將軍宜防之。」約未應，當主簿王振言曰：「天道高遠，豈人先知？今戴洋妄造謠言，扇惑民心，宜以洋收獄治罪。」約從之，乃命左右執戴洋收獄治罪，不得與食，待其自死。於是左右執洋入獄中，連絕食五十日不死。左右與說話，言語如昔，左右人報知，祖約曰：「吾知其有神術，安能害之？」乃赦其出，即罵王振曰：「你進讒言，險害神人！」令左右執振斬之，洋急救曰：「若殺此人，臣請歸山。」約曰：「振昨日曾訴君於我，何反救之？」
　　洋曰：「振不識風，非有夙嫌，振往時垂饑死，洋養活之，振猶尚遺忘；夫處富貴而不棄貧賤者，固其難矣！」約義而釋之。
　　卻說王敦在石頭，聞卓起兵大懼。時卓兄子甘印，為敦參軍，敦乃遣印歸說卓，使旋軍。卓雖慕忠義，而多疑少決。及印至說，猶豫逗留；及聞戴淵、周顗死，流涕謂印曰：「吾之所憂，正為今日。若徑據武昌，敦勢逼必劫天子，以絕四海之望，不知更思後圖。吾據敦上流，敦亦不敢復危社稷也。」於是即令旋軍。樂道融曰：「今公兵斷彭澤，使敦上下不得相赴，其眾自然離散，可一戰擒敦也。將軍起義兵而中止，竊為將軍不取也！」卓不從，道融憂憤而死。卓本寬和，忽更強塞；徑還襄陽，意氣騷擾，識者知其將死也！
　　王敦既得志，改易百官及諸軍鎮，惟意所欲。將都武昌，謝鯤曰：「公若朝天子，使君臣釋然，則物情相和悅服矣。」
　　敦競不朝而去，四月竟還武昌。

第一四七回　湘州譙王死忠義
　　卻說魏義攻湘州，百日拔之，義兵人城，執譙王司馬丞囚之。又執虞悝子弟於市曹，子弟皆對之號泣，悝曰：「人生會當有死，今一門為忠義之鬼，亦復何恨？」言訖，被殺之。義既得湘州，遣人以檻車送丞往武昌，主簿桓雄、僚佐韓階、從事武延皆毀服為僮，從丞不離左右，義見雄姿貌舉止非凡，憚而殺之。
　　時，王敦聞魏義執丞送至武昌，乃使弟王廙先候於道，將丞殺之，不與入武昌，恐人議論。丞既被害，韓階、武延二人收殮。送丞喪至都，葬之而去。
　　五月，卻說甘卓既班軍回鎮，悉散細作。其家人皆勸曰：「今王敦賊臣，意在圖謀社稷，而忌公居上流，故不敢行也。既還武昌，必有害公之心，豈可散兵釋戎而不為備也？宜三思之！免累及族。」卓不從。
　　王敦還武昌，深恨甘卓。陰使人持書，命襄陽太守周慮攻卓，慮承敦旨，乃點軍三萬，來襲甘卓。卓無備，措手不及，被襲殺之。使人傳首於敦，敦大喜，重賞來使，以從事代卓鎮江中。敦既得志，暴奸滋甚，四方貢獻，多入其府，將帥州牧，皆出其門。以沈充、錢鳳為謀主，二人所譖，無不死者。
　　卻說郗鑒在鄒山二年，有眾數萬，戰爭不息，百姓饑饉，為後趙王勒不時遣將率兵所逼，於是引眾退屯合肥。僕射紀瞻以鑒雅相清德，宜從容台閣，上疏請帝征之，於是元帝遣使征鑒，拜為尚書。鑒始入朝時，徐兗間諸塢多降於後趙王，趙王置守宰而輔之。
　　十月，卻說祖逖既卒，後趙屢遣支雄、桃豹寇河南，拔襄城，城拔，又率眾圍譙城，祖約不能御，退屯壽春，雄、豹等遂取陳留。梁、鄭之間，復騷然矣。初，戴洋以風角佔十月當有寇至，至是果然。約始信洋占，遂以禮待戴洋矣。

第一四八回　元帝崩太子即位
　　元帝因王敦作逆，憂憤成病，將篤，乃召司空王導入內，受遺詔輔政。王導入內，囑曰：「朕自琅玡王得遇卿至此，不幸病篤，諒已難逃天命。朕聞神堯以一旅取天下，吾以天下不能討五胡，而雪三帝之恥，朕所恨在此，愧見先帝於九泉之下耳。」言訖而昏，徐徐又醒，謂王導曰：「太子篤厚恭謹，可任大事，汝等宜輔佐之，各盡忠義之心，以圖滅胡之計，勿少忘焉。」言訖而崩。帝年四十七歲，在位十六年而崩。
　　帝性簡儉沖素，容納直言。初鎮江東，頗以酒廢事，王導深以為言，帝命酌，引觴覆之，於是遂絕不飲。有司嘗奏太極殿廣室，宜施絳帳，帝曰：「漢文集上書皂囊為幔」遂令冬施青布，夏施青練帷帳。將拜貴人，有司請市雀釵，帝以煩費不許；所幸鄭夫人，衣無文彩耳。始先秦時有望氣者云：五百年後，金陵有王者氣。故始皇東遊以厭之，改其地曰秣陵，塹其山以絕其勢。及孫權之稱號，自謂當之。孫盛以為始皇逮於孫氏，四百三十七載，考其替數，猶為未及。元帝之渡江也，乃五百二十六年，真人正應在於此矣。天意人事，又符中興之兆。太安之際，童謠：「五馬浮渡江，一馬化為龍」，識者以為吳越當興王者，是歲元帝與四王司馬氏共渡江，帝竟登大位焉。
　　初，《玄石圖》有「牛繼馬後」之說，故宣帝深忌牛氏，遂以二榼共一口以貯酒。帝先食佳者，而以毒酒鴆其將牛金，而恭王妃夏侯氏，竟通小吏牛氏而生元帝，亦有符雲矣。
　　元帝既崩，司空王導與百官舉哀發喪，葬於建平。喪事畢，乃扶太子司馬紹登基於太極殿，百官山呼萬歲。禮畢，分列兩班。改年號為太寧，百官上尊號肅宗明皇帝。群臣皆上賀，帝命光祿寺排宴。宴畢群臣，加封王導為郡公，進位太保，劍佩上殿，入朝不趨，贊拜不辭。導受職謝恩，盡忠王室，竭力輔政。太子即位，尊所生母荀氏為建安君。
　　史說明帝諱紹，字道幾，乃元帝長子，在位三年，壽二十七歲。幼而聰哲，為元帝所異。年幼時，帝坐置膝上，適長安有使來，元帝因問之曰：「汝謂日與長安孰遠？」對曰：「長安近，不聞人從日邊來！居然可知也！」元帝異之。明日宴群臣，又問之，明帝對曰：「日近！」元帝失色曰：「何乃異前問之言？」明帝又對曰：「舉目則見日，不見長安！」由是益奇之。元帝為晉王，立為王太子，及即帝位，立為皇太子。帝性至孝，有文武才。時王敦欲誣以不孝而廢之，大會百官而問中庶子溫嶠曰：「皇太子以何德稱？」聲色俱厲，必欲使有言，嶠對曰：「鉤深致遠，蓋非淺局所量！以禮觀之，可稱為孝矣！」敦謀逆遂止。今元帝崩，乃即帝位。

第一四九回　郭璞葬致天子問
　　卻說尚書郎郭璞，因母死居憂，去職在家，將母柩櫬下葬於暨陽，近河漫水百餘步，當友人王用謂璞曰：「君何葬母地近河，他日洪水漂蕩，則母骸將為魚矣！」璞曰：「卿不必憂，不久當即為陸矣！」用不信，後因洪水走推，別處反沙漲，去墓十里皆為田。
　　於是用深敬之。因父棺未埋，亦請郭璞代他擇吉安葬。璞與擇地，葬其父後郭外東陵龍耳上。埋訖，私謂王用曰：「其地甚吉，不出三年，當致天子相問也！」時明帝聞知郭璞嘗與人擇葬，吉效如神，尚未深信，乃自微服裝作庶人，引從者私出宮門，來觀其所葬之地如何。恰好來至東陵，遇王用掃墳，帝問曰：「此墳誰替你擇葬？」用曰：「乃是郭璞。」帝佯嚇之曰：「何以葬於龍角？此法當夷族！既是璞葬，有何吉應？」
　　用曰：「郭璞道此葬龍耳，不出三年，當致天子也。」帝曰：「出天子耶？」用曰：「當致天子問耳！」帝異其效，乃歸宮。
　　次日，詔郭璞起復，以為尚書郎，凡事皆與議之。
　　璞素與桓彝友善，彝常造之，或璞在廁間，便入相見。時值歲除，璞穰燈知來年有大難。至正月，欲行掩法，怕人窺見，正在廁間請祝，彝又至，璞曰：「卿來他處自可，但不可廁上相尋耳。若相尋，必客主有殃。」彝笑辭歸。旦，璞在廁行掩法，彝飲得大醉，詣璞家，數尋不見。至廁果遇璞正在廁行掩法。彝竊而觀之，見璞裸體披髮，口銜刀，設醊回首，忽見彝在，撫心大驚，出曰：「此天命不可逃也！吾每囑卿勿來廁間，反更如是，豈但禍吾，卿亦有殃不能免！」彝聽言被嚇，酒已半醒，因曰：「我被酒誤矣！」二人歔欷一回，各別去。是歲璞因王敦反被害，後彝因蘇峻反死。
　　史說璞撰前後筮驗六十餘事，名為《洞林》，又抄京、費諸家要撮，更撰《新林》一篇，《韻》一篇，註釋《爾雅》，又注《三蒼》萬言、《穆天子傳》、《山海經》、《楚辭》，並所作詩賦誄頌，亦數萬言，皆傳於後世。
　　卻說後趙右長史張賓卒，後趙王勒哭之慟曰：「天不欲成吾事耶？何奪吾右侯之早也？」因謂文武曰：「張賓闊達大節，謀無不中，算無餘策，成吾業者，賓之勳也。雖子房、蕭何，不過其才耳。卿輩年齒與朕等輩，惟有侯年少，吾欲托以後事，不期如此天滅，使朕心腹崩裂矣！」言訖，又淚如雨，親往弔祭，哭之而歸，以程通代為右長史。勒每與遐謀議，有所不合，輒歎曰：「右侯捨我去，豈非酷乎？」因是流涕彌日矣。
　　肅宗明皇帝太寧甲申元年三月，後趙王勒使桃豹、孔長等寇彭城、下邳等，徐州刺史卞敦退保盱眙，王敦欲謀篡，使人諷朝廷征己，明帝舉手詔征之。敦遂徐移鎮姑孰，屯蕪湖，以王導為司徒，自領揚州牧。敦欲為逆，弟王彬諫之甚苦，敦變色，目左右將殺之。彬正色曰：「君昔歲殺兄，今又殺弟耶？」
　　敦乃止之。

第一五○回　王遜怒甚冠裂卒
　　卻說成王李雄，使李驤率兵五萬，來攻寧州。刺史王遜已知，遣將軍姚岳領軍三萬拒戰。
　　次日，二軍相遇，交戰不十合，成軍敗走。岳催軍追至瀘水而還。回見王遜，遜以岳不窮追李驤，乃大怒鞭岳，怒甚，冠裂而卒。
　　遜在州十四年，威行殊俗，士民得安。於是朝廷已知其卒，詔以其子王堅為寧州刺史，代領其眾。

第一五一回　平先以眾擊陳安
　　十月，趙王劉曜佔據隴城，遣將軍平先率勁騎十萬，前來隴右討陳安。趙軍至隴右，陳安引兵迎。其時，安身騎高頭駿馬，左手提七尺鋼刀，右手執丈八蛇矛出陣。平先亦身騎黃驃馬，手持點鋼長槍，出與陳安搏戰。三合，勝負未分。次日，二人又戰，當平先與陳安一來一往，無有勝敗，三番四復，沒有輸贏，看看戰了五十合，陳安以丈八矛用力刺著平先左脅，被平先用手一接，奪住一扯，把陳安扯落下馬，平先見安落馬，便執其矛來刺，安棄馬步走，走至澗曲，被平先拍馬追著斬之。
　　殺散余兵，方令鳴金收軍，回長安去訖。
　　其時趙王曜不撫士眾，專與嬖臣飲博，而陳安在隴右，愛惜士卒，法令嚴明，今戰死，故隴上作歌痛之曰：隴上將士有陳安，軀幹雖小腹中寬；愛養士卒同心肝，躡驄交馬鐵鍛鞍。七尺鋼刀奮如湍，丈八蛇矛左右盤；十蕩十決無敢前，戰始三合失蛇矛。棄我躡驄竄巖幽，為我外征而懸頭；西流之水東流河，一去不還爭奈何？
　　平先既斬陳安，回見趙王曜，以隴上之人作歌言奏知，曜聞之而哀傷，因命樂府歌之。安既死，羌氐之眾皆歸降於晉，晉明帝以赤亭羌酋姚弋仲為平西將軍，封平襄公，使其領之。
　　八月，明帝畏王敦之逼，以郗鑒領兵為外援，使鎮合肥。
　　王敦忌之，乃使人上表，表鑒為尚書令。明帝不得已而從之，詔鑒還台。郗鑒既還，過姑孰，人見王敦，敦待之，飲罷，與論西朝人土。敦曰：「樂彥輔短才耳，考其實，豈勝蒲武秋耶！」鑒曰：「彥輔道韻平淡，愍懷之廢，柔而能正；武秋失節之士，安能擬之？」敦曰：「當時危機交迫。」鑒曰：「丈夫當死生以之。」敦惡其言，遂入內不復出見，鑒亦辭而歸。歸時，敦手下將士登勸敦殺鑒，敦不從曰：「若殺鑒，則失朝士心。」鑒始得還台。次日入朝，遂與明帝道王敦謀逆，欲宜圖先之，帝默然。
　　卻說後趙王勒遣石虎率騎步四萬擊青州，郡縣多降，遂進兵圍廣固。廣固糧盡，曹嶷出降，被虎殺之，得其眾三萬。虎欲盡殺其眾，刺史劉征曰：「今留征，使牧民也，無民焉牧，征將歸耳！」於是虎乃留男女七百口配征，使鎮廣固。

第一五二回　趙擊涼州張茂降
　　卻說趙王曜自隴西得勝，乃以其眾西攻涼州，戎卒二十八萬，號為五十萬，是日啟行。
　　涼州士卒大震，參軍馬岌勸張茂親出陣戰，長史紀緯請斬岌出降。岌請茂曰：「紀公糟粕書生，不思大計；明公父子，欲為朝廷誅曜有年矣！今曜自至，遠近觀公此舉，當立信勇之體，以副秦隴之望；力雖不敵，勢不可以不出！」茂曰：「善！」乃率眾出屯石頭，乃問計於參軍陳珍，陳珍曰：「曜兵雖多，乃氐羌烏合之眾，恩信未結，且有山東之危，安能曠日持久與我爭河西耶？若二旬不退，珍請敝卒數千，為明公擒之。」
　　茂沉吟時，曜眾至河西，諸將爭欲濟河。曜曰：「吾軍疲睏，其實難用，今但按甲勿動，以威聲振之，若出中旬，茂表不至者，吾為負卿矣！」至是，茂果疑寡不敵眾，密使人上表稱藩於曜，曜大悅，遣使拜茂為太師，封涼王，加九錫。茂使人貢財物勞軍，曜始振旅還軍。
　　卻說楊難敵聞陳安死，大懼趙王曜來攻，乃自請降於成王李雄。李雄未允，難敵以金百斤，賂將軍李稚，李稚與成王，說之，雄方受其降，遣其還武都。難敵既還，聞曜王之兵已退，遂差兵據險，不服於成。李稚自悔失計，亟請成王率兵討之，於是成王遣李稚同兄李捨攻難敵。稚、捨率兵長軀至下辨，難敵聞知討，遣部將引兵一萬，斷捨、稚歸路，自將兵分三陣出迎。捨、稚深入難繼，被楊難敵三面攻之，大敗而還。又被難敵先使部將斷住歸路，不能出進，被難敵四下夾攻，捨、稚皆被難敵所殺，其眾悉降。

第一五三回　曜封世子永安王
　　卻說趙王曜世子劉胤，年十歲，長七尺五寸。既長，多力善射，驍捷如風。靳准之亂，胤逃於黑匿郁鞠部。陳安既敗，乃自言於郁鞠，郁鞠禮而使人送還於曜。曜悲喜，謂群臣曰：「義孫故世子也，材器過人，且多歷艱難，吾欲法周文王、漢光武，以固社稷而安兆民何如？」左光祿大夫卜泰進曰：「文王定嗣於未立之先則可，光武以母失恩以廢其子，豈足為法？向以東海為嗣，未必不如明帝也！胤文武材力，誠高絕於世；然太子孝友仁慈，亦足為承平賢主。況東宮神明所繫，豈可輕動？臣等有死而已，不敢奉詔！」曜默然。胤進曰：「父之於子，當愛之如一，今黜熙而立臣，臣何敢自安？苟以臣頗堪驅策，豈不能輔熙以承聖業乎？臣請效死於此！不敢聞命。」曜亦以熙王后所生，後已卒，不忍廢也。卜泰，即胤之舅也，曜喜其公忠，以泰為光祿大夫，領太子太傅。而封胤為永安王，都督二宮禁衛，錄尚書事，命熙盡家人之禮而見胤。
　　卻說涼王張茂築大城姑臧，興役修靈鈞台以備寇。別駕吳紹諫曰：「明公所以築城修台者，蓋征既往之患耳！愚以為恩苟未洽於人心，雖處層台，亦無所益，適足以疑群下之志，示怯弱之形。」張茂曰：「亡兄一旦失身於物，豈無忠臣義土欲盡節者哉！顧禍生不意，雖有智勇，無所恃耳！王公設險，勇夫重閉，古之道也。」言訖，大興工役，卒為成之。
　　十一月，王敦欲謀反，先強宗族：故徙其兄王含都督江西諸軍事，以王舒為荊州刺史，以王彬為江州刺史，各執重兵。
　　甲申二年正月，王敦欲反，忌周氏宗族強盛。周氏一門五候，況周嵩以兄周顗被敦所殺，心常憤恨，敦甚惡之。會道士周脫以妖術惑眾，敦誣周嵩、周札、周筵等與脫同謀不軌，收而殺之。於是從事周嵩、周筵皆遇害。惟札在會稽，敦又使沈充領兵一萬，去襲會稽。札聞知，領兵出城交戰，札軍少大敗，死戰於陣，因此充等收兵還鎮，遂起霸鼎之心。

第一五四回　成立兄子為太子
　　卻說成王雄後任氏無子，有妾子十餘人，雄不立為嗣，乃立兄李特子班為太子，使任後母之。群臣固諫不可，請立諸子。
　　雄曰：「吾兄先帝之嫡統，有奇才大功，事垂克而早亡，朕常悼之，且班仁孝好學，必能負荷先烈。」
　　當太傅李驤諫曰：「先王立嗣必子者，所以明定分而防篡奪也，宋宣公故事亦足以觀矣！」雄不聽，驤退而流涕曰：「亂自此始矣！」李班為人謙恭下士，動遵禮法，雄每有大議，輒令預之。
　　時五月，趙涼王張茂疾篤，執其子張駿手而泣曰：「吾家世以孝友恭順著稱，晉室雖微，汝奉承之，不可失也。」且下令曰：「吾官非王命，苟以集事，死之日當以白衣人棺，勿以朝服殮也。」言訖而卒。茂既死，趙王曜遣使立其子駿為涼州牧，封為涼王。

第一五五回　王敦舉兵謀逆叛
　　六月，王敦謀反，以沈充、錢鳳為謀士，鄭岳、周撫為左右先鋒，統兵二十萬，準備待行。王敦偶發疾，傳令屯駐三軍。
　　時王敦無子，養兄王含之子王應為嗣，敦疾甚，乃與錢鳳商議，矯詔拜王應為武衛將軍，以代敦權領三軍，以兄王含為驃騎大將軍，令其督戰。
　　當錢鳳謂敦曰：「今丞相疾甚，設有不諱，便當以大事付應耶！」敦曰：「非常之事，非常人所能為，且應年少，豈堪大事？我死之後，吾有三計，君等宜行之。莫若釋兵散眾，歸身朝廷，保全門戶，此第一上計也；退還武昌，收兵自守，貢獻不廢，此第二中計也；及吾尚存，悉眾而下，萬一僥倖，此第三下計也。」鳳欲作亂，乃謂其黨曰：「今丞相下計，乃上策也！汝等各宜盡忠，休懷二心。」

第一五六回　明帝私視王敦營
　　明帝在營，密聞近侍報：「王敦復作亂，兵至湘陰。」帝不與百官計議，自密乘巴滇駿馬，微行至湘陰，探察王敦營寨。
　　正觀之際，敦營中有軍士出，見帝單騎窺伺營寨，而軍士見帝顏貌頗不俗，疑非常人，即入報王敦。時敦病，正晝寢，夢紅日環其營寨，王敦驚起曰：「此必黃須鮮卑取來也！」帝母荀氏，乃燕氏人，帝狀類外氏，須黃，故敦謂黃須鮮卑奴也。
　　正欲使人訪察捉之，忽軍士入報，適間有一人，黃須單騎，在營外窺探，至今未去也。王敦曰：「正是鮮卑奴也！」急喚傅玩至，說與帝狀，令其出領五騎，各帶利刃，追著殺之，取得首級來，封千戶侯與你。
　　五人得令即出，各騎駿馬，帶長槍利刃，領五騎來追明帝。
　　明帝見營內紛紜，想有人追，乃急馳去。時馬有遺糞在地，帝恐追人察冷熱，追著不便，取水輒灌之為冷而走，見逆旅賣食老嫗在門首立，以趕馬七寶鞭與嫗曰：「吾將此寶物送與婆婆，倘後有騎馬來追者，可以此鞭示之，道吾去遠也。」老嫗接鞭在手，明帝忙拍馬去。俄而，傅玩五騎追至，問老嫗曰：「適有一黃須後生，並無跟隨之人，騎一大馬，在此過麼？」老嫗以七寶鞭示之曰：「去得好遠，失落此鞭在地，被我拾得。」
　　傅玩等認之，乃帝之七寶鞭也，因此傅玩在此稽留遂久，心猶未信，因見馬糞在地，以手試之，糞已冷矣，遂信老嫗之言，去遠而止不追，勒馬而歸。明帝僅得免其大難，自回轉營去訖。
　　傅玩引五騎回營，報說明帝去遠，追之不及。王敦聞知，病反加增。時沈充、錢鳳定謀，以宿衛尚多，使人上表，奏令三番休二時。明帝已回宮，以溫嶠為中書令，議討王敦。王敦使人探知，心甚惡之，恐其為明帝謀己，乃使人請溫嶠為左司馬，嶠不敢辭，乃朝拜明帝辭別，帝欲阻之，嶠曰：「陛下休留臣，臣自能復返，就觀動靜耳。」
　　嶠即行事敦，敦悅之。嶠偽為勤敬，乃綜其府事，時為密謀，以附其欲，結錢鳳，為之聲譽。每曰：「錢世儀精神滿腹，嶠素有藻鑒之名。」鳳甚悅，深欲結好。會丹陽尹缺，嶠言於敦曰：「京尹咽喉之地，公宜自眩」敦然之，問誰可者？溫薦錢鳳可，錢風薦溫嶠可。溫嶠偽辭，敦不聽，遂使人表用嶠，使覘伺朝廷消息。
　　時王敦行事，不待朝廷應允，表人即除，朝廷亦不敢逆敦，遂使溫嶠為京尹。嶠恐既去而鳳後間之，乃因王敦作宴飲嶠餞別。酒至鳳，鳳未即飲，嶠佯醉，以手版擊鳳幘墜地，作色曰：「錢鳳何人？溫太真行酒，乃敢不飲？」鳳意不樂，敦以嶠為醉而釋之。嶠將別，拜敦，佯為涕泗橫流，出園後復入者再三，似不忍離去之狀而行。後鳳果謂敦曰：「溫嶠與朝廷甚密，而與庾亮深交，今此去未可信也！」敦曰：「太真昨醉，小加聲色，卿何得便爾相讒耶？」言罷不聽。
　　溫嶠既得脫身至建康，盡以逆謀告知明帝，與庾亮畫策討之。
　　王敦聞知嶠洩己之謀，大怒曰：「吾乃為小物所欺！」因遣人與弟王導書曰：太真別來幾日，作如是事，當募人擒殺之，以拔其舌，方息吾丹田一點火耳！
　　導以是書見明帝，帝乃加導為大都督，領揚州刺史。又使溫嶠與將軍卞敦、應援、郗鑒，分督諸軍討敦。鑒奏請曰：「臣等出討，望陛下詔臨淮太守蘇峻、兗州刺史劉遐等率軍入衛京廷。」帝然之，詔峻、遐率兵入城，明帝自領禁兵，屯於中堂。

第一五七回　王導計氣王敦死
　　其時朝野將士皆憚王敦，不肯向前去戰，各自相推。當時王導密謂帝曰：「今敦在，將士畏憚，不敢向前。今聞敦病甚，其性極急，陛下可作詔書，使人送去見敦，暴敦罪惡，彼心受氣，不死將次九分！臣歸家，率子弟，稱敦見詔氣死，代其發哀掛孝，然後下詔，只討錢鳳、王含，休書王敦，則將士認王敦已死，必然奮志向前，可討王敦，彼之將士，亦自散矣。」
　　帝大喜，用其計，即使人持詔去，暴王敦之罪。敦得書，果慪氣病增，臥床不起，使人催王含進兵。王導歸家數日，率子弟掛孝發哀，稱說王敦死了。兵以為王敦已死，鹹有奮志，於是尚書省謄詔，遣人送敦府下曰：敦輒立元息，以自承代，不由王命，頑凶相弊，志窺神器，天不長奸。敦已隕斃，鳳復煽運，今遣司徒導等討之，諸為敦所授用者，一無所問。敦之將士，從敦兩年，違離家室，朕甚憫之。其單丁遣還，終身不調；余皆與假三年，休訖還台。當與宿衛，同例三番。
　　使人持詔下敦府，敦見詔大怒，而病癒篤，欲即起兵，使郭璞筮之，璞曰：「無成！」敦疑璞助溫嶠，欲殺之，恐人議論。敦問曰：「吾壽幾何？」璞曰：「明公起事，禍必不久！若在武昌，壽不可測！」敦大怒曰：「卿壽幾何」？璞曰：「命盡今日日中。」敦怒甚，收璞殺之。乃即召兄王含及錢鳳人告曰：「吾疾篤，難以御眾，汝等可與鄧岳及周撫率眾五萬，先向京師，吾隨後接應。」鳳問曰：「事克之日，天子雲何？」
　　敦曰：「尚未南郊，何稱天子？便盡卿兵勢，但可保護東海王、裴妃而已。」
　　七月，王含水陸五萬，奄至江寧南岸，人情恟懼。溫嶠恐其兵過，放火燒了朱雀橋，以挫其鋒。
　　明帝欲盡將兵擊含，聞朱雀橋已焚，大怒於嶠。嶠曰：「今宿衛寡弱，後兵未至，若賊豕突，社稷且恐不保，何愛一橋乎？」明帝方息怒，命嶠等同屯橋岸矣。
　　司徒王導遣使遺書王含曰：
　　近承大將軍已不諱，兄此舉謂可如昔年之事乎？昔年佞臣亂朝，人懷不忿，如導之徒，心思外濟；今則不然，大將軍未屯於湖，漸失人心，臨終之日，委重安期，諸有耳者，皆知將為禪代，非人臣之事也。先帝中興，遺愛在民，聖主聰明，德洽朝野，兄乃欲妄萌逆行，凡在人臣，誰不慎難？導門戶大小，世受國厚恩，今日之事，明目張膽，為六軍之首，寧為忠臣而死，不為無賴而生也！
　　含見書，怒而不答。明帝集諸將商議，諸將曰：「王含、錢鳳，眾力百倍，苑城小而不固，趁軍勢未成，大駕自出拒戰。」郗鑒曰：「群逆縱逸，勢不可當，可以謀屈，難以力競。且含等號令不一，抄盜相尋，曠延日久，必起義士之心。今決勝負於一朝，萬一蹉跎，雖有申胥之徒，何補既往哉！」明帝從之。明帝乃率諸軍出屯，而帝當夜募壯士，使將軍段秀等率千餘人渡水，掩其無備。
　　秀等領計，率一千二百人夜渡河，平旦與含軍相遇於越城。
　　兩下交鋒，未戰十合，王含敗逃，被秀大破之而還。段秀，乃匹磾弟也。
　　王含既敗，領殘兵退屯於別所。王敦聞知大怒曰：「我兄老婢耳，門戶衰，世事去矣，我當力行！」因作勢而起，困乏復臥。乃謂兄子王應曰：「我死汝便即位，先立朝廷百官，然後塋葬。」應拜受其言。至夜，王敦憤惋而死。諸葛瑤謂王應曰：「今丞相歸天，不可發喪，若三軍聞知，則在外將士，不肯盡心出戰。不如秘之，將鋪席裹屍，埋於廳中，只管飲酒調將，去攻建康；待取得京師，然後發喪。」應曰：「其計甚妙。」於是使近侍將王敦屍以席蠟塗其外，埋於廳中。每日與諸葛瑤飲酒淫樂，不理軍事。
　　明帝雖勝一陣，心中猶疑寡眾不敵，乃使人說沈充降，許以司空。
　　沈不奉詔，遂起兵與王含合兵，來攻建康。當司馬顧揚說充曰：「舉大事而天子已扼其咽喉，鋒挫氣沮，持久必敗；若決破錢塘，因湖水以灌京邑，縱舟師以攻之，此上策也！藉初至之銳，並東西軍之力，十道俱進，眾寡過倍，理必摧陷，此中策也。轉禍為福，召錢鳳人議事，因斬之以降，此下策也。」
　　沈充不能用。
　　劉遐、蘇峻得詔，率精兵二萬人至。次日沈充戰，兩下交鋒，充、鳳大敗，被遐、峻大破之。
　　時，潯陽太守周光，率千餘人赴敦營求見王敦，王應辭以疾重，不能出見。光料得敦已死，乃退謂兄周撫曰：「王公已死，兄何為與錢鳳作賊耶？」眾愕然，撫方以實告光。光遂出，佯以為發兵助鳳，因而入斬錢鳳，付撫詣闕，自請其罪。沈充為故將吳儒所殺，傳首建康。王含見事不成，與王應燒營夜遁。
　　次日，明帝聞沈充、錢鳳之死，王含燒營而逃，方始收軍回宮。
　　卻說王含欲奔荊州，其子王應曰：「不如投江州叔父彬處。」含曰：「大將軍素與江州不睦，何如欲歸之？」應曰：「此乃所以宜歸也！江州當人強盛時，能立同異，此非常人所能及；今觀困厄，必有愍側之心，荊州叔父舒守文，豈能意外行事乎？」含不從，遂與應奔荊州。
　　荊州刺史王舒遣軍迎之。懼朝廷見罪，乃以酒款待王含父子，二人飲得大醉，王舒使人執縛，沉其父子於江死之，遣使奉表入朝。
　　卻說江州刺史王彬，聞應大敗，當來奔己，密具舟待，不至，深以為恨而退。
　　於是敦黨悉平，有司奏明帝，使人發敦屍，焚其衣冠，跽而斬之，與充、風之首，同懸於南郊，百姓觀者，莫不稱慶。
　　郗鑒曰：「前朝誅楊駿等，皆先極官刑，後聽私殯；臣以為王誅加於上，私義行於下，宜聽敦家收葬。」明帝許之，敦家人收敦屍首，乃葬之。
　　王導等皆以討敦功，受帝封賞。有司奏王彬等當誅，明帝下詔曰：司徒導以大義滅親，猶當百世稱之，況彬等皆其親近乎，悉無所問！
　　帝詔敦綱紀除名，參佐禁錮，溫嶠上疏曰：敦剛愎不仁，忍行殺戮，處其朝者，恆懼危亡。原其私心，豈遑安處，其贊導凶悖，自當正以典刑，如其枉陷奸黨，宜施之寬宥。
　　明帝覽之，未及問，郗鑒曰：「先王立君臣之教，貴於仗節死義，王敦佐吏，雖多逼迫，然進不能正其逆叛，退不能脫身逃遁，准之前訓，宜加義貢。」明帝不從，乃聽嶠議而行矣。

第一五八回　陶侃勸人惜分陰
　　乙酉三年二月，明帝設朝，君臣禮畢，詔故譙王司馬丕、戴淵、周顗、甘卓、虞望、郭璞等，贈官有差，因王敦謀逆，丕等死於國難，故皆贈溢其官。
　　時周札亦死國難，未蒙詔錄，因是周札故吏上表，為札訟冤。尚書卞壺議曰：「札開門迎寇，不當贈謚。」王導上議曰：「往之事敦，奸逆未彰，自臣等有識以上皆所未悟，與札無異，既識其奸，札便以身許國，尋取梟夷。臣謂宜與周、戴同例。」郗鑒曰：「周、戴死節，周札迎寇，事異賞均，何以勸懲？如司徒議則譙王、周、戴，皆應受責，何贈謚之有？今三臣既褒，則札宜貶明矣！」導曰：「札與譙王、周、戴，雖有異同，皆人臣之節也。」鑒曰：「敦之謀逆，履霜日久，若以往年之舉，義同桓、文，則先帝可為幽、厲耶？」諸臣雖各議不合，明帝卒用導議，詔札與周、戴同例有差。群臣請立太子司馬衍為皇太子，明帝大悅，從之。
　　五月，詔以陶侃都督荊、襄、雍、梁四州諸軍事、荊州刺史，於是陶侃復領荊州，次日率眾去鎮。
　　時荊州士女聞陶侃來鎮，各各歡悅，以香花迎接。侃至荊州，恭勤終日，斂膝危坐，軍府諸事，檢攝無遺，未嘗少停。
　　常語人曰：「大禹聖人，乃惜寸陰；至於眾人，當惜分陰，豈可逸游荒醉？生無益於時，死無聞於後，是自棄也！」
　　又嘗造船，其木屑竹頭，侃皆令人收拾而藏之，不許失落，人鹹不解所以。後正會積雪初晴，廳階以前余雪猶存，乃令人以木屑布地；及桓溫伐蜀，以侃所貯竹頭作釘釘船，其綜理微密，人皆不知也。
　　初，侃參佐有博戲廢事者，侃命取其酒器、樗博之具，悉投之於江，將吏則加鞭撲，曰：「樗蒲者，牧豬奴戲耳，老莊浮華，非先王之法，言不益實用，君子當正其威儀，豈可蓬頭跣足，自謂宏達耶？」有奉饋者，必問其所由，若力作所致，雖微必喜，受賜三倍；若非理得之，則切厲訶辱，還其所潰侃出遊見人持一把未熟稻，侃問何來？人曰：「行道所見，聊取之耳。」侃怒曰：「汝懶不佃，而賊人稻？」執而鞭之，是以勸百姓農作，家給人足矣。

第一五九回　戴洋風角占神通
　　卻說司徒王導有疾，經月不愈，長史李仁視導疾，因說曰：「近聞長城有一人，姓戴，名洋，字國流，年十二，遇疾死，五日而蘇，說死時天使其為凡藏吏，授符錄給吏，從幡麾將上蓬萊、崑崙、積石、大室、恆、廬、衡等山。既而遣歸，逢一父老謂之曰：『汝後當得道，為貴人所識。』及長，遂善『風角』。為人短陋而樸野，妙解占候卜數，無不應驗，天下人人敬之如神，司徒何不使人召來，問卜吉凶？」導曰：「既有此人，煩卿召來。」
　　於是李仁去請戴洋來見王導，參拜畢，導問疾之因，洋對曰：「君侯本命在申金為土，使之王而為申，石頭空治；火光照天，要為金火相燦，水火相煎，以故受疾耳。若能遷喬，病即瘥耳！」導移居東府，病果瘥，重賞洋。
　　卻說後趙王勒遣將軍石生率眾三萬，寇掠河南。青州刺史李矩、穎川太守郭默，引兵拒戰，數敗於生。矩、默乃使人持書降於趙，趙王曜使劉岳、呼延謨率兵五萬，圍石生於金鏞城。
　　石生被困，遣人回襄國求救，後趙王勒又使石虎率二萬精騎，求救石生。值虎兵至金鏞，與劉岳交鋒，大戰五十餘合，劉岳大敗而退。呼延謨又出戰，不十合，被虎斬之。趙王曜聞呼延謨被殺，自率精兵二萬，前來救應，與虎交戰，未上三合，曜軍無故而潰，曜亦敗走，遂居長安。劉岳被石虎執而殺之，趙王曜因此忿怒成疾。郭默南奔建康，李矩亦率眾南歸，卒於魯陽。於是青、豫、徐、兗之地，鹹皆入於後趙，以淮為境矣。
　　卻說代王賀辱始執國政，以諸部多未服，乃築城於東木根山，徙居之。

第一六○回　明帝托孤於王導
　　閏七月，明帝疾，召右衛將軍虞胤、左衛將軍南頓王司馬宗至。明帝親任典禁兵，直入殿內，多聚勇士以為羽翼。王導、庾亮入內視疾，頗以為然；帝愈厚宮禁管鑰，委之宗等。時帝寢疾，庾亮夜有所表，使人從司馬宗求鑰，宗不與，叱亮使人曰：「此汝家門戶耶？何敢夜深而入宮？」使人回，告與庾亮，亮益忿之。
　　及次日，帝疾篤，群臣無得進者，庾亮疑宗、胤二人有異謀，乃拉王導等排闥入見明帝，請黜宗、胤，帝不納。是夜召引太宰西陽王司馬羕、司徒王導及尚書令卞壺、將軍庾亮、郗鑒、陸華、丹陽令溫嶠，並受遺詔輔佐太子。王導、庾亮、卞壺等入宮內臥所，帝囑咐曰：「朕欲與卿等平復天下，掃清海內，不幸遇此危疾！今太子年幼，不得不召卿等，托以大事也。」言訖淚流交頤，王導亦涕泣曰：「願陛下萬歲，以副天下之望，將息龍體，臣等少盡犬馬之勞。」帝又曰：「卿等早晚看覷幼子，勿負朕言。」乃執太子手付與王導曰：「可念朕躬，勿效王敦。」導汗流滿身，手足無措，泣拜於地，以頭叩地流血，曰：「臣等安敢不竭盡忠之心，效元節之志，繼之以死，難報今日托付之重耳！」帝命太子扶起王導。又謂庾亮、卞壺曰：「吾死之後，褒進大臣。」又曰：「諸大臣，朕不能一一囑咐，皆當保愛。」言訖而崩，在位三年，壽二十七，謚曰「明帝」。帝敏有機，故能以弱制強，剪除逆臣，克復大業，規模宏遠也。
　　明帝已崩，卞壺等率百官收殮，舉哀發喪，孝事畢，葬於武平陵。
　　時太子司馬衍，生五年矣。群臣扶其即位，請太后臨朝稱制。是日群臣進玉璽，司徒王導辭疾不至。卞壺正色於朝曰：「王公非社稷之臣，大行未殯，嗣皇未立，豈人臣辭疾之時耶？」導憫之，乃即扶病而至，上璽。太后臨朝，命王導錄尚書事，與卞壺、庾亮參輔朝政。然事之大要，皆決於亮。尚書郎樂廣子謨，為郡中丞，庾□子怡為廷尉評，二人各稱父命不就。
　　卞壺曰：「人非無父而生，職非無事而立，有父而有命，居職必有悔；若父各私其子，則王者無民，君臣之道廢矣！今廣、□受寵聖世，身非已有，況後嗣哉？」謨、怡不得已就職。
　　太子衍既即大位，乃大赦天下，改元鹹和，廟號「顯宗」。
　　史說葛洪，字稚川，丹陽句容縣人也。少好學，家貧，躬自伐薪，以貨紙墨。夜輒寫書通宵，以儒學知名。性寡慾，無所愛玩，不知棋局幾道。樗蒲齒名，為人謹訥，不好榮利。杜門卻掃，未嘗交遊。時或尋書問義，不遠數千里，崎嶇跋涉，期於必得。遂覽究典籍，尤好神仙導養之法。先吳時從祖玄，學道得仙，號曰葛仙公，以其煉丹秘術授弟子鄭隱。洪就隱學，悉得其法焉。
　　先，司徒王導知其儒名，召補州主簿，亦有節政。時導又選入朝為散騎常侍，頗多著作。葛洪至，入朝朝見帝，固辭曰：「臣今年老，不堪重用，欲煉丹以祈遐壽，聞交趾句漏縣有丹，臣請出為其令。」帝見洪姿高質異，乃曰：「交趾遠隔，雖有奇寶，朕不捨卿遠行。」洪曰：「臣此行非欲為榮，以其有丹，故求出耳。」帝見其辭懇，始從之。洪遂出，將子侄俱行。行至廣州，廣州刺史劉岳聞知其至欲往交趾，使人留之，意欲受學其煉丹之術，洪不聽而去。到了句漏縣，遂入浮羅山，積年煉丹，優遊閒養，著述不輳著《內外丹經》一百一十六篇，作序曰：「洪體乏進趨之才，偶好無為之業。假令奮翅則能凌厲玄霄，騁足則能追風躡影，猶欲戢勁翮於鷦鷃之群，藏逸跡於跛驢之伍。豈況大塊稟我以尋常之短羽，造化假我以至駑之蹇足？自知者審，不能者止：豈敢效蒼蠅而慕衝霄之舉，策跛跋而迫飛兔之軌哉？是以身望於榮華之盛，而志安乎窮圯之域。藜藿有八寶之甘，蓬蓽有藻梲之樂也。世儒但知服膺周孔，莫信神仙之書，不但見而笑之，又將謗毀真正。故余所著之言黃白之事，名曰《內經》；其餘駁難通釋，名曰《外經》，內外凡一百一十六篇。雖不足藏諸名山，且欲緘之金匱，以示識者。自號《抱朴子》，因以名書。」洪博聞深洽，江左絕倫。
　　著述篇章，富於班、馬。又精辨玄賾，析理入微；年八十有一，自知天命試返，宅心事外，名重當時。乃征衍為尚書令，廣為河南尹，二人談論終日，義理愈精，言如瓶瀉，口若懸河，是故朝野之人，多慕效之。

第一六一回　王衍專意事清談
　　史說王衍，字夷甫，乃司徒王戎之弟也。少有奇才美貌，明悟如神，常自比子貢，聲名藉甚，傾動當世，妙善玄言，惟談老莊為事。每執玉柄麈尾，與手同色，義理有所不安，即便更改；故世人號其「口中雌黃」，朝野翕然，謂之「一世龍門」矣！後進之土，莫不景仰。
　　樂廣，字彥軸，南陽人也。幼孤貧，僑居山陽，寒素為業，人無知者。尤善談論，每以訥言析理，厭人之心，而其所不知，默如也。凡論人，必先稱其所長，則所短不言自見。初衛瓘見廣而奇之，曰：「自昔諸賢既沒，常恐微言將絕，而今乃復聞斯言於君矣！」因命諸子造焉，曰：「此人如水鏡，見之瑩然，若披雲霧而見其天也。」
　　時王衍自言與人語甚簡，及至見廣，便覺己之繁，為識者所歎羨如此！
　　而廣善言而不長：於筆。廣為任滿，欲為表見上，不能寫，潘岳為表。岳曰：「當得君意，方可上書。」廣乃作二百句語，述己之意，岳因取棄，便成名筆，世人鹹云：「廣不假岳之筆，不取廣之旨，無以成斯美也。」
　　先赴任有親客造去，久不復來，年餘乃至。問其故，客答曰：「前歲在貴座，蒙賜酒方欲飲，見杯中有蛇，意其惡之。
　　既飲而成斯疾，因此久失奉訓耳。」時河南廳室，有角掛壁，漆畫作蛇，廣意杯中蛇即角影也。復置酒於前處待客，因而問曰：「杯中復有所見否？」客答曰：「杯中所見，蛇復如初。」
　　廣乃告之曰：「此蛇非真，乃角影也！」因指與客，豁然意解，沉痾頓愈，其明辨如此！廣與王衍齊名，故天下人言風流者，以王、樂為首也。其時樂廣與王澄、阮鹹、阮修、胡毋輔之、謝鯤、王尼、畢棹，皆以任放為達。
　　史說王澄，字平子，生而警悟，雖未能言，見人舉動，便識其意。及長，勇力絕倫，與王敦、謝鯤、庾微、阮修最善，號為「四友」。後為荊州刺史。

第一六二回　阮鹹叔侄效放達
　　阮鹹，字仲容，妙解音律，善彈琵琶。處世不交人事，惟共親知雅歌酣飲而已。時鹹與叔阮籍居道南，宗室居道北。時北阮富而南阮貧。七月七日，俗例曝衣。北阮盛曝衣服，錦繡炫目；鹹以竿掛大布犢鼻於庭。人或問之，鹹答曰：「未能免俗，聊復爾耳！」人皆悅之，後出補始平太守，放達無稽。
　　阮修，字宣子，善清言，性簡任，不修人事。絕不喜見俗人，遇便捨去。常步行，以百錢掛杖頭，至酒店便獨酌酣暢，雖遇富貴之人，亦不肯顧。修家無擔石之儲，晏如也。與兄弟同居，自得林泉之趣。修居貧四十餘年，而未有室，王敦等名士斂錢為婚，時慕之者，求人錢而不得。後王禍將及矣，次日入朝奏帝，求出為廣州刺史，成帝從之，遂刺史廣州矣。
　　卻說南頓王司馬宗自以失職怨望，又素與蘇峻善，庾亮欲誅之，無罪不敢行。而宗亦欲廢執政亮等，中丞鍾雅劾宗謀叛，亮乘之使人收宗殺之，降其兄太宰、西陽王羕為弋陽縣王。王為宗室近屬，乃先帝保傅，亮一旦剪黜，由是愈失遠近之心。
　　宗之死也，成帝不知。久之，帝問庾亮曰：「常日白頭公何在？」庾亮對曰：「因謀反伏誅！」帝泣曰：「舅言人作賊便殺之，人言舅作賊當如何？」亮懼，變色而退朝。
　　卻說後趙王勒用程遐之謀，營鄴宮，使養子石虎鎮之，守鄴城。虎自以為功多，無去鄴之意。及修三台，遷其家室而居之，虎由是怨望。
　　十一月，後趙王勒使石聰率二萬騎攻壽春，祖約堅守不出。
　　使人屢表求救，朝廷不為出兵。聰遂進寇阜陵，建康士民大震。
　　蘇峻聞知，遣其將韓晃引三萬騎前來拒戰。石聰聞救兵至，乃走之。朝廷欲作塗塘以遏胡寇，祖約聞知曰：「朝廷為此，是棄我也！」益疑憤恚。
　　二年五月，朔日食。
　　卻說張駿聞趙兵為峻所敗，乃去趙官爵，復稱晉大將軍、涼州牧，遣辛巖領二萬攻趙秦州。趙王曜令劉胤將兵五萬出擊辛巖，二軍交鋒，不上數合，辛巖大敗而走。胤乘勝追奔，濟河，攻拔令居，進據振武，因此河西大駭，金城抱空降之。峻遂失河南之地。朝廷已知，庾亮大集文武於朝堂而議之。當時尚書左丞孔坦、司空陶回言於司徒王導曰：「及請峻未至，宜斷阜陵，守江西當塗諸處，彼眾我寡，一戰決矣。今不先往，而峻先至，則人心危駭，難與戰矣！」導然之，亮不從。
　　至是，峻遣其將韓晃攻陷姑孰，取其鹽米以給諸軍。亮始悔，使左將軍司馬流將兵三萬人，據蕪湖以拒之。
　　時宣城刺史桓彝，欲起兵赴朝廷，長史祖惠曰：「郡兵實弱，山民易擾，且宜按甲以待之也。」桓彝厲色曰：「見無禮於其君者，若鷹鸇之逐鳥，今社稷危逼，義無晏安，何敢坐視也？」乃慷慨流涕，遂將兵屯蕪湖。
　　峻即使韓晃將兵前往至蕪湖，與彝交戰，彝兵寡弱，不三合大敗而還，退回宣城。晃乘之，因攻宣城，桓彝不能敵，又退保廣德。
　　時徐州刺史郗鑒，欲率所鎮之兵赴國難。朝廷知之，恐北寇來侵，下詔不許。於是，郗鑒得旨，遂按兵不敢前行。

第一六三回　卞壺父子死忠孝
　　戊子三年，溫嶠欲救建康，以軍集屯於城外。峻將韓晃兵至蕪湖。司馬流素懦怯，聞峻兵至，將出戰，食飯不知口處，慌忙驅兵出陣，未及兩戰，兵潰大敗而走。時蘇峻自將兵橫江而濟，亮軍出拒屢敗。
　　陶回謂亮曰：「蘇峻頗達兵機，知石頭有重戍，不敢直下，必向小丹陽南道步來，宜伏兵擊之，可一戰而擒矣！」亮又不從。
　　時峻懼石頭有重戍不敢下，乃令諸軍棄舟，從小丹陽步行，夜迷失道無復部分，至天明方尋路徑而來，方列隊伍，至青溪柵屯住傳食。早有人探知回報，亮始悔曰：「吾不聽陶回之計，果中賊人之謀！」言訖，以兵列於宣城湖內待戰。是時，朝士多遣家人往江東避難，惟左衛將軍劉超，獨遷妻孥入居宮內，以安上心。
　　成帝大驚，急詔卞壺督諸軍出戰，壺忙集請將出西陵，與峻交戰，壺大敗。峻兵攻青溪柵，壺又拒擊之。峻因風縱火，燒台省諸營皆荊卞壺背癰新愈，瘡猶未合，聽詔即起，出兵拒戰，至是力竭苦戰，與峻交鋒，不上十合，背上瘡發身死。
　　其二子卞□、卞旰，聞父戰死，遂領部從赴戰，亦死。其母撫三屍而哭之曰：「父為忠臣，子為孝子，夫何恨哉？」時征士翟陽聞之，歎曰：「父死於君，子死於父，忠孝之道，萃於一門！」蘇峻奸臣亂建康，惟有卞壺是忠良。
　　單身為國為民死，二子俱同忠孝亡。
　　英名烈烈揚中國，赤膽乾乾獨上蒼。
　　可憐一家罹國難，教人怎不淚汪汪？
　　時蘇峻既害卞壺父子，引兵殺入城來。庾亮見峻兵混殺入城，急令軍士排開待戰，未及交鋒，眾軍見峻兵勢大，皆棄戈潰走。亮見軍士逃散，料不能敵，乃引心腹數百人，奔走潯陽。
　　將行，顧謂侍中鍾雅曰：「吾之此去，後事深以相委！」鍾雅曰：「楝折榱崩，誰之咎也？」亮曰：「今日之事，不容復言！卿當期克復之效耳！」雅曰：「想足下不愧為荀林父耳！」
　　言訖，亮去。
　　雅入宮內，成帝大驚。左衛將軍鍾雅、右衛將軍劉超，均侍帝左右。有黃門李義欲逃，私謂鍾雅曰：「見可而進，知難而退，古之道也。今蘇峻入亂，何不隨時之宜，與吾同去，而在此坐待其斃也？」雅曰：「國難不能救，君危不能濟，若遁避以求免，吾懼董狐執筆而書矣！」遂不行。
　　當丹陽尹羊曼、黃門侍郎周道、盧江太守陶瞻，竭力戰峻而死。峻兵入台城，司徒王導謂侍中褚翼曰：「至尊當御直殿。」褚直入，抱帝登太極前殿。導及光祿大夫陸曄、荀嵩、尚書張闓，共登御床衛帝。劉超、鍾雅及褚翼，皆率百官侍立左右。
　　太常孔愉朝服守宗廟。峻兵入朝，叱翼令下，翼呵之曰：「蘇冠軍來覲至尊，軍人豈得侵逼？」於是軍人不敢上殿，突入後宮，宮人皆見掠奪。驅役百官，裸剝士女。宮有布二十萬匹，金銀五千斤，錢億萬，絹數萬匹，峻皆賞之。又領軍士數百，至太極殿前。
　　司徒王導叱曰：「聖上在此，不得無禮！」蘇峻與軍士同呼：「萬歲！」當成帝問曰：「卿兵不待宣召，遂入京師，欲何為也？」峻乃奏曰：「中書令庾亮，為政不均，賞罰不明，苦虐群黎，亂殺小臣，臣今起兵，亦為社稷之計，豈敢叛亂朝廷？」帝曰：「今庾亮逃不在朝，卿等何不退兵？」峻曰：「臣今入朝輔政，陛下未曾封爵，故不退兵！」帝曰：「卿欲何授，自擇奏請！」蘇峻曰：「司徒王導，德望於民，宜復舊職；祖約廉能，可為侍中、太尉、尚書令；臣為驃騎，錄尚書事，其餘百官守舊爵，獨庾亮兄弟不許以原例立於朝。」帝從之。
　　祖約、蘇峻把握朝政，極暴殘酷，驅投百官，光祿勳王彬等皆被捶楚，逼令擔土負泥，登築蔣山；裸剝士女，皆以壞席枯草，自障坐地，以土自覆，以此哀號之聲，振動中外。
　　弋陽王司馬羕，先被庾亮廢之，至是詣峻，稱峻功德，峻復以為太宰、西陽王。
　　卻說庾亮被蘇峻殺敗，無處安身，乃引從人來潯陽，投奔友人溫嶠。
　　史說溫嶠，字太真，性敏捷，有識量，能屬文，豐儀秀整，善於談論，見者皆愛悅之。平北大將軍劉琨，舉為參軍。元帝初鎮江左，琨誠系王室，遣嶠將命，既至引見，帝器而嘉焉。
　　於是時，江左草創，綱維未舉，嶠殊以為憂，及見王導共談，欣然曰：「自有管夷吾，吾復何慮？」會琨死，薦嶠為散騎常侍。溫嶠將奉命，辭母崔氏，崔氏以老固止之，嶠絕裾而去。
　　其後母亡，嶠阻亂不獲歸葬。由是固讓不拜，苦請北歸葬母，詔不許，嶠不得已乃受。明帝即位，拜侍中，機密大謀，皆所參綜，詔命文翰，亦悉預焉。鹹和初，代應詹為江州刺史、持節、都督、平南將軍，鎮武昌，甚有惠政。在鎮見王敦畫像，言曰：「敦大逆，宜加斫棺之戮，受崔杼之刑。古人閹棺而定溢，《春秋》大居正，崇王父之命，未有受戮於天子而圖形於群下。」命削去之。
　　先，嬌與亮同為侍講東宮，因為布衣之交。是時亮敗，無處奔投，特來潯見溫嶠，曰：「蘇峻與祖約謀叛，攻陷京師，建康傾覆，吾奉太后明詔，以卿為驃騎將軍，命開府儀同三司，檄興義兵，共討逆駿。」嶠聞之號慟曰：「汝今雖離建康，主上幼弱，倘被賊害，何有所憑？太后雖詔，為今之計，當以滅賊為急，吾未功而先拜官，何以示天下？吾不敢當！」言訖，因與庾亮相對悲泣，士人聞之者，莫不流涕。溫嶠素重亮，亮雖敗奔至此，嬌愈推奉，分兵給之。
　　三月，皇太后庾氏因庾亮違眾議，首生厲階，及為元帥，兵敗身竄，恐禍及族，憂慮而崩。百官舉哀葬之，謚曰「明穆皇后」。蘇峻恐諸鎮起兵，自率眾南屯於湖，深慮後變。

第一六四回　亮嶠推侃為盟主
　　夏五月，溫嶠將興兵討峻，而不知建康聲聞。會范汪至，言二宮無事，而峻政令不一，貪暴縱橫，雖強易弱，宜及時進討。嶠深納之，庾亮辟范汪參軍事。
　　次日，庾亮推嶠為盟主，請興義兵討峻。嶠不敢當，推及於亮，二人互相推讓。當嶠從弟溫充曰：「今汝二公相推，不肯為之盟主，恐不敵峻也。吾聞征西大將軍陶侃，位重兵強，宜共推之，可濟大事。」於是二人從之，乃遣都護王愆期至荊州，推奉陶侃，稱說：「溫平南及庾公，推明公為盟主，同討峻、約之事。」言訖，呈上書緘，侃拆觀之，書曰：峻、約跋扈，欺天謀逆，入亂宮廷，鞭撻百官，貪暴縱橫，人不忍言，朝野士民，豈樂其生哉！嶠今集兵選馬，欲為掃清帝室，恨力不及，未敢輕舉。公乃仁者，忠義慨然，素為江左士望，請為盟主。望乞起兵同赴國難，共討不義，如有驅使處，即當奉行。
　　侃見書，猶以先帝不預顧命為恨。答王愆期曰：「你見溫平南，說吾疆場外將，不敢越局以興大兵。」愆期領其言語，回報溫嶠，報說陶侃不肯起兵之事。庾亮聞之曰：「今主上有燃眉之急，社稷有倒懸之憂！彼不肯為，吾與卿當自興兵，不然幼主何安耶？」嶠曰：「既如此，吾一面使人請起興兵，吾與公先行。」乃又吩咐使人見陶侃曰：「明公且守，僕當先行。」
　　使人得其語，行二日，參軍毛寶聞之，入見嶠曰：「聞公使詣陶侃，稱自先行，大不可也。師克在和，不宜異同，假令可疑，尤當外示不覺，公可急遣人迫使改書，言必俱進，若不及，則更遣使可也。」嶠始遣人星夜追回先書，改稱與俱進。
　　於是侃得嶠書，遣督護龔登率兵一萬詣溫嶠，嶠自率眾七千人，與庾亮、龔登等起行。先使人列上書，陳峻、約罪狀，移告各鎮，共發討峻。嶠既登舟，泣涕諭眾欲行。陶侃使人追龔登引眾還鎮，嶠苦留之，又使王愆期去與侃書曰：行軍有進而無退，可增而不可減，近已移檄遠近，言於盟府，惟須仁公軍至，便俱進耳！今乃返退還，疑惑遠近，成敗之由，將在於此。假令此州不守，則荊楚將來之危乃當甚於此州之今日！仁公進當為大晉之忠臣，參桓、文之業；退當以慈父之情，雪愛子之痛。且峻、約無道，人皆切齒，今之進討，如石投卵，若復召還，是為敗於幾成者。遂謂仁公緩於討賊，雖悔難追，願公察之！
　　侃得書猶豫，愆期上言曰：「峻，豺狼也，如得遂志，公安有容身之地耶！依吾之言，明公火速自行，則諸鎮同赴，大功可成。」於是侃感悟，即戎服登舟，起兵而行。時侃子瞻因與峻戰死，家人收骸鹼棺，送還荊州，是日到州，侃遂不顧，兼道而進。

第一六五回　郗鑒王舒赴國難
　　卻說郗鑒，字道徽，高平人，少孤貧，博覽經籍，躬耕壟畝，吟詠不倦，以儒雅著名。初，鑒值永嘉之亂，在鄉里貧甚饑餒。其鄉有黃長者，以鑒名德，傳請供給之。時兄子邁、外甥周翼幼小，鑒常攜之就食。黃長者曰：「今各自饑饉，吾以君賢，欲共相濟耳！恐不能兼有所存。」於是鑒後獨往食，食訖，以飯著兩頰邊，還家吐與二兒食，因此養得二人復存。後同過江，邁位至護軍，翼位至剡縣令。鑒投事元帝，帝遂以為廣陵太守。
　　其時，鑒任廣陵城，兵微糧少，逼近胡寇，人無固志，俱各散心。忽得檄書至，即流泣謂眾曰：「今主上幼小，被蘇賊叛逆，污亂朝廷，吾欲起兵，以死報國，汝等盡忠，同赴國難，不得推延。」於是將士爭勇向前。因是遣將軍夏侯長等間行，謂嶠曰：「或聞賊欲挾天子東入會稽，當先立營壘，屯據要害，既防其越逸，又斷其糧，然後清野堅壁以待賊。賊攻城不拔，攻野無掠，必自潰矣。」嶠聞其計，深以為然。
　　五月，陶侃自將兵至潯陽。溫嶠同庾亮商議出兵，當諸將謂嶠曰：「陶公此來，必誅庾公以謝天下，然後討峻，庾公宜避之。」庾聞其言大驚，欲往別鎮去。溫嶠止之曰：「不可！公宜負荊自責見侃，侃必不傷於公。今欲去，反搆成冤。」
　　於是亮用嶠計，出迎詣侃拜謝，侃驚止曰：「庾元規乃拜陶士行耶！昔君侯修石頭，以御老子，今日反求見府。」亮引咎自責曰：「主上遺詔，托輔司徒王導及中書令卞壺等，親王大臣親自所見，豈敢裁除？修築石頭，以防諸胡，豈疑於君？若有此意，天地不容。」言訖淚下。侃乃釋然曰：「前言戲之耳！」因此溫嶠亦來相見會議。
　　次日，三人遂同起兵，直奔建康，共率精兵四萬，旌旗七百餘里。
　　峻知，恐建康不固，乃自姑孰還朝。次日入內，集百官謂曰：「今陶侃起兵，要劫天子，必傷百官；今建康兵甲未精，城郭不固，難以堅持，不如暫徙石頭，候太平還都。」王導出曰：「建康雖則兵城未備，乃興王之所，況太廟諸陵在爾，豈可一旦離之？石頭雖固，宮省台司，全無可居，甚不可移。」
　　蘇峻要徙，王導固爭不從。峻曰：「吾意已決，逆令者斬！」
　　於是，百官不敢吐言，成帝哀泣從之。
　　次日，峻備車請帝升車。時大雨泥濘，劉超、鍾雅步侍左右，峻給馬與之，二人皆不肯乘，而慨慷悲哀，峻心惡之。
　　帝與群臣既至石頭，峻以倉屋為帝宮室，與成帝居之，峻黨日肆丑言。當超、雅與荀崧、華恆、虞潭等常侍不離帝側。
　　值饑饉米貴，峻聞遺超，一無所受，繾綣朝夕，臣節愈恭，雖居困厄之中，猶啟成帝授《孝經》、《論語》。
　　王導見峻逆眾而劫上遷都，乃密令張闓以太后詔，諭三吳以起義兵。會稽內史王舒得太后詔，使督護庾冰將兵一萬西渡浙江，前來討峻，於是吳興太守虞潭、吳國內史蔡謨、義興太守顧眾等，皆起兵應之。
　　虞潭之母孫氏，性聰敏，識鑒過人，忽聞各處起兵討峻，謂潭曰：「主上受困於石頭，汝當捨生取義，勿以吾老為念，速起兵討峻。」言訖，乃遣家僮從軍，鬻其環珮，以給軍貲。
　　蘇峻聞知大驚，忙遣部將管商等引兵五千拒之。

第一六六回　嶠侃會兵討蘇峻
　　時嶠、侃軍至笳子浦，嶠以南兵習水，峻軍便步，傳令軍中將士不許上岸，有逆者死。
　　時蘇峻遣人送米一萬斛饋祖約，嶠參軍毛寶聞知，乃告其眾曰：「兵法，軍令有所不從，溫公雖令將兵無得上岸，今賊送米與祖約拒吾，又無大將護衛，安可視其可擊而不上岸擊之耶？」言訖，乃引兵大喊上岸，往擊取之。峻送米人忽見毛寶兵至，乃盡棄輜重糧食而逃，毛寶獲之，以濟三軍。祖約由是饑乏。溫嶠錄寶之功，乃表毛寶為瀘江太守，陶侃亦表王舒、虞潭監浙東西軍事，郗鑒都督揚州八郡軍事，朝廷從之。於是郗鑒遂率眾渡江，與嶠、侃等會，舟師直詣石頭。
　　蘇峻望嶠、侃、亮、鑒等兵大至，面有懼色。乃令其弟蘇逸守城，自執兵五萬出城屯住，以為犄角。
　　陶侃既大集各路軍馬，皆至石頭，侃部將李相請築白石壘，使人上岸守之。於時陶侃傳令三軍，築壘於白石，使亮將兵一萬守之。
　　蘇峻屢遣人去攻白石壘，不克而退，蘇峻心下大憂，急集諸將士商議，當參軍匡孝曰：「今陶侃築白石壘，甚得其宜，進可攻我，退可為居，雖得其計，然白石南寨，其將趙胤守之，勢孤易攻克。今夜我引一軍抄小路去取寨後，明公可使公子碩以攻其前，兩下夾攻，則胤便成擒矣。若克南小寨，則白石壘即易破也。」蘇峻然之。
　　至夜，匡孝率三千士卒，抄小路而去；峻使其子碩，率五千人去攻寨前。碩兵至半夜，鼓噪直進，胤慌忙披掛上馬，正遇蘇碩，兩下交鋒，不上數合，寨後匡孝兵已至，大放火。趙胤軍人四下大亂，胤回馬走四十里，喊聲不絕。眾軍相殺，止有祖茂跟定王舒突圍而走。背後匡孝趕來，胤回馬又戰十餘合。
　　胤連放二矢，被孝閃過，胤又竭力放第三箭，用力太猛，折了弓與箭，棄弓縱馬，穿林而走，去遠。匡孝始放火燒其營寨，與蘇碩鳴金收軍而還。蘇峻大喜，重賞諸人。
　　溫嶠見南寨有失，救之未及。於是，使王愆期領軍船一百隻、兵五千名出戰。峻使匡孝來迎，與愆期交戰，不上二十餘合，愆期大敗，損去軍船三十隻、水軍千餘人。
　　趙胤等失南寨，至晚見陶侃，侃甚憂之。侃將孔坦曰：「本不須召郗公，遂使東門無限。今宜遣還京口，雖晚猶勝也。」
　　侃然之，乃令郗鑒率眾還據京口，立起大業、曲阿、凌亭三壘，以分峻兵之勢，鑒從其計。峻果疑之，分兵去攻三壘。又使人持書命祖約攻之。祖約得書，使祖渙、桓撫率七千兵攻湓口。
　　渙、撫兵至，毛寶急令民兵三千人，與渙、撫交戰。毛寶中矢流血，流髀徹鞍。寶忍痛急使人踏鞍拔矢，血流滿鞍。又復出戰，勇敢當先。於是士卒竭力一攻，渙、撫大敗而走。毛寶追數十里，傷其眾五千餘人，方始收軍還屯。
　　史說王育，字伯春，少孤貧，每過小學，必欷歔流涕。嘗為人牧羊，時有暇即折蒲學書，忘而失羊，為羊主所責，育將鬻己以償之。同郡許子章，敏達之士也，聞而嘉之，以錢代育償羊，給其衣食，使與子同學，遂博通經史子集。章以兄之女妻之，為立別宅，分之貲業。因是本州太守杜宣，命為主簿。
　　俄而杜宣左遷萬年令，有縣令王攸過詣其邑，宣不出迎，攸見而怒曰：「卿往為二千石，攸所敬也，今吾儕耳，何故不見出迎？欲以小雀遇我，使我畏死鷂乎？」王育在旁，執刀叱攸曰：「我府君以非罪黜降，如日月之蝕耳！小縣令敢輕辱吾君乎？」以刀欲前殺之，杜宣懼，乃跪下抱育而止。自此知名，後遷為武陽令。為政清約，宿盜逃奔他郡。又遷并州督護，後征討有功，朝廷拜以為破虜將軍。聞知蘇峻作逆，溫嶠奉檄起兵，王育遂以部兵五千人，來會溫嬌討峻，溫嬌以為先鋒。
　　卻說蘇峻使韓晁率兵去攻宣城，內史桓彝聞知，以軍進屯涇縣，方知京口不守，被峻所下，心中煩惱，朝夕憂國。時，長史裨惠勸桓彝曰：「蘇峻勢大，朝廷莫能制，今吾孤軍在此，焉能拒戰？不如使君遣人致書，偽與通和，以紓交至之禍，可保吾軍民耳。」彝曰：「吾受國恩，義在致死，焉能忍垢蒙羞，與蘇賊相通？如其不濟，此乃命也。」言訖，即遣副將軍俞縱，以兵三千出屯蘭石，以拒峻軍。
　　時，韓晃以兵五千來追。桓彝兵至蘭石，正遇俞縱軍至，軍大喊，兩下交鋒，戰不上二十餘合，俞縱大敗，退守蘭石，不敢出戰。晃軍以未知地理，亦不敢前進。
　　當俞縱左右勸縱曰：「今韓晃之兵，十分精銳，與戰不利，不如退回宣城，另作良圖。」縱以刀砍案曰：「吾受桓侯大恩，本以死報，吾之不可負桓侯，猶桓侯之不可負國也！有再言退兵者，定按軍法！」言訖，即驅兵出戰。縱親與韓晃力戰五十餘合，縱力怯，被晃斬於馬下。晃麾軍大進，來攻宜城。
　　彝調兵守護城池，並不出戰，與晃相持，卒歲糧盡，城中大亂。韓晃探知備細，大驅人馬攻城，城陷，桓彝被晃所害，彝妻劉氏、次子桓沖五人逃走外家，得免於難。韓晃既得宣城，使人戍之，自以兵還石頭。
　　七月，卻說祖約部將陰與後趙通謀，許為內應。後趙王勒遣將軍劉聰率兵二萬，濟淮攻取壽春。祖約聞之，即勒兵回戰，大潰，於是祖約領家屬奔走歷陽。

第一六七回　石虎率眾攻前趙
　　八月，後趙王勒使石虎率兵四萬攻趙。虎軍至蒲阪，趙王曜聞知，自為將，領十萬餘人來迎，石虎大懼而退。曜催軍追及，與虎交戰，又大破之，斬其將石瞻，橫屍二百餘里。虎奔朝歌。曜以眾回攻石生於金蒲，石生堅閉固守，不出與戰，使人回國取兵來救。使人去了。曜見石生不出，計令諸將決千金嶇，引水而灌之，於是滎陽、野王諸城皆降，襄國大震。

第一六八回　侃將誅峻於石頭
　　九月，卻說蘇峻心腹路永、賈寧二人，勸峻盡誅朝中諸大臣，更樹腹心。而峻雅敬司徒王導，故不許之。於是永、寧二人，以峻不聽其計，更貳於峻，乃有離峻之心。王導竊知之，使袁耽誘永、寧曰：「卿二人忠事蘇公，蘇公無重於卿，故卿等雖進忠言，反見逆耳。今天下兵集，豈能拒之？不久必敗，卿為其黨，將安歸乎？依吾之見，不若早投西軍，則身安而家可保也！」永、寧二人默然，至晚皆奔白石西軍而降，溫嶠受之。
　　嶠與峻久相持不決，而嶠軍食盡，見貸於侃，侃怒曰：「若屢戰失利，糧草又盡，焉可以決勝負？吾雖有糧草，留應自軍，若少更假於誰？君既食盡，暫且罷兵，吾自西歸，任君何如？」嶠曰：「凡師克在和，古之善教也！光武之濟昆陽，曹公之拔官渡，以寡敵眾，仗義故也。峻、約小豎，凶逆滔天，何憂不滅？明公奈何捨垂成之功，設進退之計乎！且天子幽懷，社稷危殆，乃臣子肝腦塗地之日。嶠與公盡受國恩，事若克濟，則主臣俱存；如其不捷，當灰身以報先帝耳！今之事勢，義無旋踵，譬騎虎安可中下哉？以一違眾西返，人心必沮，眾必敗事，則義旗將回指於公耳！」毛寶亦說侃曰：「軍政有進無退，惟直整齊三軍，示眾必死而已，亦謂退無所據，終至滅亡。可試與寶兵，斷賊資糧，若不立效，然後公去，人心不恨矣！」
　　侃然其說，委兵五千遣之，斷絕峻之糧道，寶既引兵去了。
　　金陵太守李陽謂侃曰：「溫公貸糧，仁公執不假與，設若不濟，公雖有粟，安得而食諸乎？」侃然之，乃分粟五萬石以餉嶠軍，於是嶠軍得食，眾心始安。
　　卻說毛寶引兵五千，使人探知峻軍糧草，皆積聚於句容、姑孰，寶率兵直抵句容、姑孰屯所，放火燒之，於是峻軍乏食，侃遂不去。
　　時蘇峻使韓晃領兵二萬，進攻大業壘。郗鑒參軍曹納曰：「大業，京口扦之蔽也，一旦若不固守，則賊兵至，故請還廣陵，以俟後舉。」鑒大怒，會僚佐責納，將欲斬之，久而哀告，眾請釋放，因此眾心固守。使人求救於侃，侃將分兵去救大業，長史殷羨曰：「吾兵不習步戰，不如急攻石頭，峻必抽回其軍，則大業不救自解矣。」侃然之，於是侃督水軍二萬攻石頭。庾亮、溫嶠見侃向石頭，亦率步兵一萬，從白石南上攻峻旱寨。
　　峻見嶠、亮步兵南上，自同將匡孝引兵二萬來迎。時侃將趙胤當先奄至，峻令匡孝出戰，兩馬相交，不上十合，趙胤敗走回陣。
　　峻見匡孝殺敗胤，言曰：「孝能破賊，我更不如？」時峻先未出陣，飲酒大醉，及見孝勝，乃親自持刀拍馬將入，數千人迎戰，乘醉突陣。三沖不得入，忙跑馬趨至白木坡，馬躓，被侃部將彭世、李千等見之，遂率步兵三千追及斬之。眾軍皆稱蘇峻死，峻軍大潰。
　　世、千等既斬蘇峻，碎割之以焚其骨。世、千持首級來見陶侃，侃令號令軍門。
　　蘇峻既死，其部下司馬任護等立峻弟蘇逸為主，閉城自守。
　　峻雖已死，其眾猶遐。溫嶠乃創建行台，廣招兵馬，佈告遠近：凡故吏二千石以下，皆令赴台，告祭皇天后土及先帝之靈，以期三軍要得石頭城。於是至者雲集，嶠與侃、亮祝祭訖，聲氣激揚，流涕覆面，情動三軍，皆欷歔願以死戰。

第一六九回　佛圖澄起死回生
　　卻說後趙王石勒愛子石斌，暴病身死，勒悲泣不息，連日不出宮門。大臣程遐等入內，見其泣涕，因問曰：「大王何故發悲？」勒曰：「昨日不幸，愛子石斌暴病而死，因此傷慟，將欲葬之。」遐等曰：「近聞有一異人，姓帛氏，名佛圖澄，乃天竺人也。少學道，能通玄術，在洛陽自言百有餘歲，常服氣自養，能積日不食，善誦神咒，能役使鬼神。圖澄腹上有一孔，大如酒杯，常以絮塞之，夜每讀書，拔去孔中之絮，則孔中出光，能燭一室如晝。又常於朔望之時，平旦致流水於腹側，從腹孔中引出五臟六腑，洗之訖，還納腹中。人人皆說：『此人能起死回生』。既殿下病死，何不使人召來救之，或可活也？」勒曰：「此人現在何處？」答曰：「現在城外雲遊。」勒即使人召至。
　　既至，問曰：「卿乃當世神仙，必有奇術，有何妙法，請試一觀。」佛圖澄曰：「貧僧無法，聊作一戲耳。」言訖，取出缽盂一具，盛水一盞，焚香誦咒。須臾，缽盂內生出青蓮花一朵，光色耀目。勒信之曰：「卿乃活佛耳！昨日愛子石斌暴病身死，將殯葬之。孤聞虢太子死，扁鵲能生之；今此子亡，大和尚能救之乎？」圖澄曰：「大王勿憂，能令即生，可抬屍來。」勒即令人將石斌屍抬至，圖澄取楊柳枝，沾水灑而咒之，執斌手喝曰：「可起矣！」傾之，隨手自蘇。因此勒深敬重佛圖澄，使石斌及宮中諸子拜謝圖澄。又命有司起造寺院，與圖澄居之；又以諸子在圖澄寺中養之。凡有機事，必謀於澄而後行之。石勒既得圖澄救活石斌，心中甚喜，次日出狩於近郊。主簿程琅諫曰：「目今禾苗滿田，農夫甚艱，今大王出狩，人馬紛紜，踐踏田畝，百姓何堪，況此山谷崖嶺峻峨，恐不吉。」
　　勒不納，領百官擁行，行至山谷，忽見群鹿銜花前過，勒放獵犬逐之，犬畏之不敢往；乃令左右趕御馬逐之。左右得令，即大驅馬，誰知御馬奔得猖狂，皆觸石而死。勒見之，大悔，乃曰：「吾不用忠臣之言而有此咎，吾之過也！」乃賜琅朝服，封為關內侯，領眾還都。於是朝臣謁見，忠臣競進。

第一七○回　後趙王勒獲劉曜
　　冬十二月，後趙王石勒欲自將兵去救石虎。石生、程遐等固諫曰：「大王乃一國之主，不可擅離，宜命將往救之。」勒大怒，乃按劍叱遐等，謂記室參軍徐光曰：「庸人之情，皆謂劉曜鋒不可擋。昔日劉曜為將時，引甲十萬，攻一城而百日不克，師老卒怠，吾以初銳擊之，一戰可擒矣！若洛陽不守，曜必自河北卷席而來，吾事去矣。卿以為何如？」徐光曰：「劉曜乘高候之勢，而不能進臨襄國，偏守金墉，此其無能。為懸軍三時，無攻戰之利，以大王威略臨之，彼必望旗奔敗。今此機會，所謂天授，授而弗應，禍之攸集乎？定天下在今一舉矣！」勒笑曰：「光之言是吾志也！」勒又問於佛圖澄，佛圖澄曰：「大軍若出，必擒劉曜，又何必問耶？」
　　於是勒乃使內外戒嚴，令石堪去會滎陽，石虎進據石門，勒自統步卒四萬，濟自大竭，謂徐光曰：「劉曜盛兵於成皋關上，乃上策也；阻洛水，其次也；坐守洛陽，此成擒矣。」先是，大堨江水流澌風猛，人皆難度；及勒軍至冰泮，風停浪息；及勒軍渡畢，流澌大至，狂風亦起。勒大喜，以為神靈之助，乃改其地名曰：「靈昌津」。領兵復至成皋，勒見趙無守兵，大喜，舉手加額曰：「此天助我也！」傳令士卒卷甲銜枚，倍道兼行，出於鞶、訾之間。
　　時趙王劉曜與嬖臣等飲博，不撫士卒，左右或諫，曜以為妖言，斬之。俄而洛水侯者與後趙前鋒交戰，擒羯送之。曜聞之知勒自來，色變，使釋金墉之圍，陳於洛西，眾十餘萬，南北十餘里。勒望見之，喜曰：「可以賀我矣！」率步騎四萬入洛陽，令石虎引步卒一萬攻趙中軍，石堪以精兵二萬擊其前，石勒自將後應。
　　次日，見洛陽城內兵出，料必來戰。曜見石勒大驚，急使平先領兵三萬為前鋒，自統大眾後應。平先與石堪大戰於西陽門，石勒亦自貫甲冑，引兵五千出閶闔門，夾攻之。
　　曜聞之，乃自飲酒數鬥，率步兵一萬至西陽門，兩軍吶喊交戰。忽山後面一彪軍出，旌旗兩路分開，一隊馬出，打龍鳳日月旗，四斗五方旌旗，金爪銀鉞，黃鉞白旄，黃羅鎖金涼傘蓋下，石勒渾身金甲，腰掛寶刀，立馬陣前。罵：「曜弒君逆賊，背主奴家！」曜大怒，挺戟向前來殺石勒。勒副將李豐挺槍出馬來迎，不上三合，曜被傷其手，棄戟而走。曜少時淫酒，末年更甚，是日交鋒，又飲酒而出，因此昏醉，大敗奔逃。走至石渠，醉墮冰上，被石堪追及執之。
　　當石勒見執了劉曜，乃急下令曰：「吾所擒者，劉曜耳，今已獲之，其餘眾兵，隨縱其歸命之路。」於是其眾都降。
　　前趙王曜之太子劉熙，見父被執，乃率百官、領家屬余兵開城門，奔上邦去訖。
　　石勒便鳴金收軍，將劉曜監歸襄國，使多兵嚴守。勒使劉曜與其太子熙書，諭其來降。曜乃不聽，但囑熙與諸大臣：「維持社稷，勿以我為念。」勒大怒，令左右殺之。
　　乙丑四年。先，蘇峻叛時，逼居民聚之後苑，使其將匡術守之。至是，光祿大夫陸華及弟玩說術，以苑城附於西軍，百官皆赴。鍾雅曰：「奉帝出西軍。」事洩，蘇逸使任讓將兵入宮，收劉超、鍾雅二人，成帝抱持悲泣曰：「還我侍中、右衛！」讓奪而殺之。因此，成帝不能出。
　　卻說祖約聞峻死，備據歷陽。溫嶠使冠軍將軍趙胤，率一萬之眾攻拔歷陽。約勢窮，乃奔走後趙，降於石勒。
　　卻說趙王曜已死，其太子劉熙恐勒再至，乃與南陽王胤，商議走保秦州。當尚書令胡勳曰：「今雖喪君，境土尚完，將士不叛，當併力拒之，若不能拒，走未晚也。」胤以胡勳阻眾，謀激天子斬之，遂領百官奔上邦，關中大亂。右衛將軍蔣英擁眾十萬，據長安，遣使遂降於後趙王勒，勒使石生率眾赴之。

第一七一回　諸軍討蘇逸誅之
　　二月，陶侃、溫嶠、庾亮、郗鑒等諸軍攻石頭，連三日不下。建威長史滕含募健卒五千，在城中東擊蘇逸。與任讓交戰，任讓大敗，其兵自潰。合兵獲逸及韓晃斬之，大開城門，引諸軍入城。含引將士，入保後紀、公卿百官，令部將曹據抱成帝，奔溫嶠船，使請侃、亮、鑒等以兵衛之。
　　成帝既登嶠舟，侃、亮諸大臣，頓首號泣，請罪曰：「臣等不能早發義兵，使陛下為賊所困！」帝泣曰：「若非卿等盡忠，朕安得復有此今日！」言訖，君臣皆喜。時滕含執任讓及西陽王羕至，帝命殺之。陶侃與任讓有舊，為請其不死。成帝曰：「是殺吾侍中右衛劉、鍾者，不可以赦之！」於是乃殺之。
　　司徒王導等請成帝入城，百官隨王導，既接帝入城，令取故節。陶侃笑曰：「蘇武似不如此！」導有愧色，心甚不悅。
　　即日，成帝與百官還建康。是時，宮闕被峻燒為灰燼，帝以建平園為宮。當溫嶠謂群臣曰：「今宮闕被峻賊燒為灰燼，若將營造，民皆貧乏，庫無餘積，國以不足，吾欲奉鑾駕西遷都於豫章，公等以為何如？」三吳之豪，皆請都於會稽。司徒王導出曰：「夫建康，古之金陵，舊為帝裡，孫仲謀、劉玄德皆言王者之宅。古之帝王，不必以豐儉移都；苟務本節用，何憂凋敝？若農事不修，則樂士為墟矣！且北寇遊魂，伺我之隙，一旦示弱，竄於蠻越，失民之望，俱非良計。今宜鎮之以靜，則群情自安。」群臣皆曰：「司徒見者是也！」由是不復徙都，而以褚翼為丹陽尹，翼收集散亡，京邑遂安。
　　三月，成帝宴會群臣，論乎蘇峻之功。以陶侃為太尉，郗鑒為司空，溫嶠為驃騎將軍、開府儀同三司，庾亮為豫州刺史。
　　侃、鑒、嶠以下，封拜有差。謚卞壺曰：「忠貞」，其二子□、盱及劉超、桓彝、鍾雅、羊曼、陶瞻、俞縱，皆加贈謚。又以滕含為襄陽太守。路永、匡術、賈寧皆峻黨，先歸朝廷，司徒王導擬欲官永，嶠曰：「不可！永等首為亂階，晚雖悔悟，未足贖罪。得全首領，為幸多矣！」於是乃止。
　　侃以江陵偏僻，移鎮巴陵，朝廷從之。
　　時，溫嶠欲還江陵，群臣朝議，留嶠輔政。嶠以王導乃先帝所任，固辭之，又以京邑荒殘，留資蓄，具器用，而後還藩。
　　庾亮頓首謝罪，欲闔門投竄山海，成帝以手詔諭之曰：「此社稷之難，非舅氏之責也。」因是亮入內奏曰：「前臣誤及國難，今幸復平而不罪臣，臣願鎮武昌，撫其士民，積草屯糧，以伺北鄙，當前驅效死，以報今日。」成帝從之。於是亮領豫州刺史，出鎮武昌。亮出朝，陶侃謂曰：「公與侃戮力破賊，同起共功，何故辭之？夫賞罰黜陟，國之大信，公何獨怪隱然？」亮曰：「此功乃元帥指揮，武臣效命，亮何功之有？因然獨出一方耳。」
　　庾亮出鎮武昌，拜殷浩為參軍。
　　史說殷浩，字深源，陳郡之長平人也。浩識度清遠，善於談論。人或問曰：「將蒞官而夢棺屍，將得財而夢糞土，何也？」浩曰：「官本是臭腐，故將蒞官而夢屍；錢本糞土，故將得財而夢穢。」時人以為名言。年四十，府辟皆不就，屏居墓所十餘年，時人擬之管、葛。長山令王蒙、江夏相謝尚，猶伺其出處，以卜江左興亡之事，因相與省之，知浩有確然之志。
　　既反，相謂曰：「深源不起，當如蒼生何？」於是亮知其名，召至。當浩見亮所乘的驢馬，浩告亮曰：「使君所乘之馬，乃的盧也，不利於主，可賣之耳！」亮曰：「曷有己之不安，而移之於人，大不義也！吾不為耳！」浩慚退之，而不出。
　　時亮染病，聞戴洋善風角卜候，乃使人召至而問曰：「吾初鎮武昌，聞卿善於風角，敬召卿至，以卜吉凶，切莫隱謎，幸直言之！」洋曰：「武昌地方，有山無林，政可圖始，不可居終。山作八字，數不及九。昔吳用壬寅來上，創立宮城，至己酉，還下秣陵。陶公亦涉八年。土地盛衰有數，人心去就有期，不可移也。公宜更擇善處，武昌不可久居。」亮曰：「卿言甚是有理，吾今病作，代吾卜之。」洋觀風訖，便曰：「昔蘇峻亂時，公於白石祠中祈福，許賽其牛，願至今未酬，故為其鬼所考，宜速還之。」亮曰：「卿是神仙也，此願果有，未去酬之。」言訖，使人以牛酒向去石祠解願。解後，亮病果瘥，敬重於洋矣！
　　初，侃之討峻也，獨湘中刺史卞敦擁兵不赴，又不給軍糧，侃奏曰：「請檻軍收赴廷尉。」司徒王導曰：「喪亂之後，宜加寬宥。」乃以敦為廣州刺史。敦自知悔，乃憂愧而卒。
　　時庫藏空虛，無有支給，止存練帛三千端，使人出售，民皆不顧。導計因謂百官曰：「今庫藏無有支給，止存練帛三千端，吾使人鬻之，民皆不顧，來日諸賢，俱各要制練布單衣著之，則練必有人增倍而買。」於是百官朝罷即散，歸家作練布單衫而著，因此士庶看見，翕然爭買服之，練遂湧貴。導使人將庫內練帛三千端出賣，每一端賣金五兩，得金一萬五十兩，易銀八萬餘兩，以充國用，而以葺宮殿始完，四月始安。
　　溫嶠既受江州刺史之職，領軍還藩。行至牛渚磯，自登舟行，令軍踐水過去。左右稟曰：「其下多怪異，其水不可測度，人難以渡。」嶠不信，遂燃犀角照之。須臾，見水族畢現，奇形怪狀，乘馬車、著赤衣者而過之。嶠見，遂令軍人討舟而渡。
　　其夜，夢一人謂之曰：「與君幽明道別，今何意相照也？」醒覺齒痛，心甚惡之。因拔其齒而中風，至江州一旬而死。江州士庶聞之，莫不相顧而泣。嶠卒時，年四十有二，朝廷謚曰「忠武」。
　　嶠既卒，王導奏以劉胤為江州刺史。胤，乃嶠軍師也。侃、鑒出曰：「胤恐非方伯之才，不若易之。」王導不從。其子王悅謂之曰：「自江陵至於建康三千餘里，流民萬餘，國之南藩，要害之地。今信任胤，而胤以汰侈無檢，臥而治之，不有外變，必有內患矣！」導亦不聽。
　　八月，趙南陽王劉胤聞石生人據長安，乃自率眾十萬，自上邦至長安，隴東戎夏皆應之。胤兵至長安，石生據城自守。
　　石虎聞之，領步騎二萬來救，與劉胤交戰，胤大敗，被虎大破之。乘勝追擊，枕屍千里。追至上邽，上邽軍民盡皆棄城大潰。
　　石虎入城，執太子劉熙及南陽王劉胤等共二千餘人，皆殺之。
　　徙其台省文武、關東流民、秦雍大族於襄國，秦隴悉平。苻洪、姚弋仲俱降於石虎。虎表洪監六夷軍事，弋仲為六夷左都督。
　　徙氐羌十五萬落於司、冀州。前趙王曜在位十年而敗，自漢元海至曜三世，共二十載，沒於後趙。
　　十二月，晉劉胤既領了江州刺史，遂矜豪縱酒，不恤政事。
　　時，郭默被征為右軍將軍，求資貸於石河。會有司奏，朝廷空竭，百官無祿，惟資江州漕運，而胤商旅繼路，以私廢公，於是成帝詔免胤官。胤方自申理，默誣胤大逆，領部眾襲斬之，遣使傳首京師。詔引樵國內史桓宣為黨，桓宣固守不從。
　　初，代王鬱律被賀辱所害，其長子拓跋翳槐出奔別部，招集勇士數萬，至是來取大位。代王紇那聞知，乃出奔宇文部去。
　　百官復迎翳槐，立為代王，以統朔方，兵威復振，諸部來應之。

第一七二回　陶侃興兵討郭默
　　庚寅五年春正月，郭默使人傳劉胤首於建康。王導明知郭默誣害劉胤，而以默驍勇難制，乃梟胤首於大航，以默為江州刺史。陶侃聞之，奮袂起曰：「此必詐也！」即自將兵討之，上表言默罪狀，與司徒王導書曰：「默殺江州，即用為方州；害宰相，即用為宰相乎？」導收胤首，答侃書曰：「默據上流之勢，加以船艦成資，故包含隱忍，以待足下，豈非遵養時晦，以定大事者耶！」
　　侃得書笑曰：「是乃遵養時賊也。」侃兵至江州，默部下將縛默以降，陶侃命斬之，收兵還鎮。
　　二月，後趙群臣請勒即皇帝位，勒乃稱大趙天王，行皇帝事。立妃劉氏為王后，世子弘為太子，宏為大單于，中山公虎為太尉，進爵為王。虎怒，私謂其子邃曰：「吾身當矢石二十餘年，以成大趙之業，大單于當以授我，乃與黃吻婢子，念之令人氣塞，不能寢食！待主上晏駕後，不足復留種也！」

第一七三回　趙誅祖約夷其族
　　卻說祖約被趙胤攻陷歷陽，無處安身，乃奔襄國，降於趙王勒，勒容納之。時，僕射程遐言於勒曰：「天下初定，當顯明順逆，故漢高祖赦季布，斬丁公，以正法律。今祖約猶存，臣竊惑之。」姚弋仲上書，亦以為然，勒始命誅族。初，祖逖有胡奴曰王安，甚愛之。在雍丘，逖謂安曰：「石勒是汝種類，汝宜奔之，必有榮顯。」於是厚資遣之。王安出奔，仕後趙為左衛將軍，至是誅約，安歎曰：「豈可使祖士雅無後乎！」乃往觀刑，竊取逖庶子道重匿之，養大成人，後及石氏亡，復歸江南。五月，朝廷詔太尉陶侃兼督江州，侃遂移鎮武昌。
　　六月，張駿因前趙之亡，以復收江南地土於狹道，立五屯護軍，與趙分境。趙王勒遣使拜駿為涼州牧，駿不受命。趙王勒大怒，遣徐光以兵攻破休屠王羌，駿始懼，乃使人稱臣入貢。
　　九月，趙群臣又勸勒始稱皇帝尊號，大宴群臣。宴畢，郭敬率兵五萬去寇襄陽，南中郎將周撫率眾拒之。敬退兵，乃屯於樊城，計令掩藏旗幟，寂若無人。見偵者告之曰：「汝宜自愛堅守，後七八日大騎將至，相策不復得走矣！」又使人浴馬於津，週而復始，日夜不絕。偵者還告，撫以為趙兵大至。撫懼奔許昌，郭敬遂得毀襄陽，遷其民於沔北城、樊城以戍之。
　　朝廷聞之，撫坐免官。
　　辛卯六年三月，趙王勒令公卿以下，歲舉賢良方正。令舉人更得相薦，因以廣求賢之路。起明堂、雍辟、靈台於襄國城西。
　　九月，趙王石勒如鄴，將營新宮，廷尉續鹹苦諫不可。勒大怒，敕御史馮翥執鹹去斬，中書令徐光曰：「鹹言不可用，亦當容之，奈何一旦以直言斬列卿乎？」勒回怒作喜而歎曰：「為人君不得自專如是！豈不識此言之忠乎？向戲之耳！匹夫家資滿百，彼尚欲市別宅，況富有天下萬乘之君乎？此宮終當營之，且敕停作，以成吾直臣之氣也！」因賜鹹絹百匹。至是，復營鄴宮，以洛陽為南都，置行台。
　　勒聞參軍樊坦清貧有才，乃擢授章武吏。坦入辭，勒見坦衣冠敝壞，大驚曰：「樊參軍何貧之甚耶？」坦性誠樸，粹然誤對曰：「頃被羯賊，貲財蕩荊」勒知其敦篤，不怪之也。
　　乃笑曰：「羯賊乃爾暴掠耶？今當相償耳！」坦知失語，大懼，叩頭泣謝。勒曰：「孤當自防俗士，不關卿輩老書生也。」反賜車馬衣服，錢三百萬，以勵貧俗。
　　冬，成帝烝祭於太廟，詔歸胙於司徒王導，且命不拜，導辭疾不敢當。初，帝即位沖幼，每見導必拜，與導手詔，則云「惶恐言」，中書作詔，則曰「敬問」。有司議，元會曰：「帝應敬導不？」博士郭熙認為，禮無拜臣之文。侍中馮懷認為，天子臨雍，拜三老，況先帝師傅，謂宜盡敬。侍中荀弈曰：「三朝二首，宜明君臣之禮，他日小會，自可盡禮。」詔從之。
　　卻說慕容廆集僚屬會議，具表進廆官爵，參軍韓恆駁曰：「立功者患信義不著，不患名位不高；宜繕甲兵，除凶逆，功成之後，九錫自至。比於要君以求寵，不亦榮乎？」廆不聽，於是遣使與陶侃書，勸以興兵北伐，共靖中原。而東夷校尉封加等疏上陶侃府，請封廆為燕王。侃復回書曰：「夫功成進爵，古之成規也。車騎雖未能為國摧勒，然忠義竭誠，今謄箋上聽，可否遲延，定在天台也。」

第一七四回　石勒自問古何主
　　七年，趙王勒饗高句麗、宇文屋孤使，酒酣，乃謂徐光曰：「朕方自古帝王何等主也？」光曰：「陛下英勇籌略，邁於高皇；雄偉卓犖，超於魏祖；自三王以來，無可比也！其軒轅之亞乎！」勒笑曰：「人豈不自知，卿言亦太過！朕若遇漢高祖，當北面而事之，與韓、彭比肩而爭先耳！朕遇光武，當並驅於中原，未知鹿死誰手？大丈夫行事，宜磊磊落落，如日月皎然，終不效曹孟德、司馬仲達父子，欺人孤兒寡婦，以取天下也！朕在二劉之間耳，軒轅豈敢擬乎？」群臣頓首呼萬歲曰：「陛下神武，雖二劉不及也！」
　　石勒雖不學，然常使儒生讀史書而聽之，每以其意論古帝王之善惡。嘗使人讀《漢書》，聞酈食其勸立六國後，大驚曰：「此法當失，何至於有天下也？」及聞留侯諫止，乃曰：「賴有此耳！」
　　卻說趙太子石弘，好屬文，親敬儒生。勒謂中書令徐光曰：「大雅愔愔，殊不似將家子。」光曰：「漢祖以馬上取天下，孝文以恭默守之，聖人之後，必有勝殘去殺者，天之道也。」
　　勒甚悅。光說曰：「中山王虎，雄暴多詐，陛下一旦不諱，臣恐社稷非太子所有也。宜漸奪其權，使太子早參朝政。」程遐亦曰：「中山王勇悍殘忍，威震中外，諸子皆典兵權，志願無極矣。若不除之，臣見宗廟不血食矣！」勒不聽。徐光他日乘間言曰：「今國家無事，而陛下若有不悅，何也？」勒曰：「吳蜀未平，恐後世人不以吾受命之主。」光曰：「陛下包括二都，平蕩八州，然帝王之統，不在陛下，復當在誰？且陛下不憂腹心之疾，而更憂四肢乎？中山王資性不仁，見利忘義，父子並據權柄而取之，常有不滿之心。近見東宮有輕慢天子之色，臣恐陛下萬年，不可複製也。」勒默然。始命太子省可尚書奏事，以中常侍嚴震參綜可否，惟征伐斷斬大事乃奏之，於是震權過於主相，季龍之門，可設雀羅矣！虎愈怏怏。
　　卻說郭敬既克襄陽，使人戍之，乃引兵南掠江西。太尉陶侃使人探知，謂桓宣曰：「郭敬為寇，陷襄陽而掠江西，樊城必虛，卿以一軍先拔樊城，敬聞失巢，回救；敬眾必潰，然後乘勝而擊之，襄陽可復也。桓宣然其言。於是陶侃遣中郎將桓宣率兵一萬，乘虛去攻樊城。桓宣得命，引一萬詣樊城，果無備，遂攻拔其城，悉俘其眾。郭敬聞知，即抽兵回救，至則城已破矣。敬遂挑戰，宣即領所部人馬出迎。兩軍會戰湟水之上，敬眾自潰，遂被宣大破之。敬懼遁而去，宣乘勢復拔襄陽而守之。宣使人持書報侃，侃覆命桓宣鎮之。宣招懷初附，簡刑罰，略威儀，勸農課桑，或載鋤耒於軺軒，親率眾民耘獲。在襄陽十餘年，趙再攻之，桓宣以寡弱拒守，趙不能攻而去，時人以為亞於祖逖、周訪。
　　卻說趙涼州牧張駿，僚佐皆勸駿稱涼王，置百官。駿曰：「要待朝廷之命，此非人臣所敢言也！如敢言此者，罪不宜赦！」然境內皆稱之為王，駿乃立重華為世子。
　　癸巳八年春，趙王勒遣使來修好。成帝大怒，詔焚幣，使者被辱而還。
　　五月，遼東公慕容廆子慕容皝等至榻前，謂之曰：「吾今病重，不可復事，聽吾囑咐：獄者，人命之重也，不可以不慎；賢人君子，國家之基，不可以不敬；稼穡者，國之本也，不可以不急；酒色奸佞，亂德之基也，不可以不戒；吾死之後，休忘此言。」言訖而逝，百僚舉哀葬訖，乃立慕容皝為遼東公。
　　卻說趙王勒正服於東堂，召百官問曰：「朕昨得河西郡守表章，道天下大雹，起西河介山，大如雞子，平地深三尺，洿下深丈餘，行人被打，禽獸死者巨萬餘數，不知主何吉凶？」
　　侍中徐光對曰：「周、漢、魏、晉皆有之，雖天地之常事，然明主未始不為變，所以敬天之怒也。去年陛下禁寒食，介子推，帝鄉之神也，歷代所尊，或者以為未宜替也。然介山左右，晉文之所封也，宜任百姓奉之。」時黃門韋詖駁上曰：「按《春秋》，藏冰失道陰氣發洩為雹。自子推以前，雹者復何所致？此自陰陽乖錯所為耳。今雖為冰室，懼所藏之冰不在，固陰沍寒之地，多在山池之側，氣洩為雹也。以子推忠賢，令綿、介之間奉之為允，於天下則不通矣。」勒曰：「汝二人之言，亦各有理。」於是使人遷冰室，於沍寒之所，令并州復寒食之節。

第一七五回　趙王勒卒太子立
　　自此趙王勒寢疾，中山王石虎人待，矯詔群臣、親戚皆不得入。時秦王石宏、彭城王石堪將兵在外，虎恐其擁兵在外，不能行事，乃計使其還。勒疾小瘳，見宏驚曰：「吾使汝二人處藩鎮，正備今日，汝何故在此耶？」虎懼，前奏曰：「秦王思慕陛下，暫還視疾耳，今遣還之。」宏出，虎仍留之不遣。
　　至是，勒疾篤，遺命曰：「大雅兄弟，宜善相保，司馬氏汝輩前車也。中山王宜深思周、霍，勿為將來口實。」言訖卒，年六十歲，在位十五年，改元者二：太和、建平。
　　勒未卒時，天靜風輕，而塔上一鈴猶鳴，佛圖澄謂眾曰：「鈴音云：國有大喪，不出今年。」至是果應其言。
　　大臣徐光等領百官舉哀發喪，將勒靈柩停於東陽山谷，未及安葬，是夜權瘞，忽不見，莫知所往，意者以其為神。因是，光等復備其儀衛文物，虛葬於高平陵。
　　卻說石虎欺勒已死，乃與子邃謀劫太子弘，使人收程遐、徐光下廷尉，使其子邃將兵入宿衛。弘大懼，急讓位於虎。虎曰：「汝休辭讓，且登其位，汝若不堪重任，天下自有大義，何足豫論？」弘乃即位，改元延熙元年。時，虎即殺程遐、徐光，自為丞相、魏王、大單于，加九錫。

第一七六回　石虎殺劉後石堪
　　石虎既自為相，以舊臣皆補散任，虎之親黨者，皆居要職。
　　勒太后劉氏謂彭城王石堪曰：「先帝甫晏駕未久，而丞相遽相凌藉如此，將若之何？」堪曰：「宮省之內，無可為者，請奔兗州，舉兵誅之。」言訖，辭太后，微服輕騎，以兵百人，襲兗州不克，南奔譙城。石虎聞之，遣將軍林因率兵五千追而獲之，解還襄國。虎大怒，執太后劉氏及石堪殺之。文武暗嗟，莫敢誰何。太后劉氏有膽略，佐勒建功業，有李後之風。
　　時石生鎮關中，石朗鎮洛陽，聞勒死，石虎為變，殺太后及彭城王，各舉兵二萬討虎。石生遣使降晉，而蒲洪西附張駿。
　　石虎乃自率兵攻朗，朗與虎交鋒，被執斬之。虎乘勝向長安來攻石生，石生麾下將吏叛，斬生降虎。
　　關中既平，虎遣麻秋領其兵，去討蒲洪。洪懼來降虎，說虎徙關中豪傑及氐羌以實東方。虎從之，徙十萬餘戶於關東，以洪為龍驤將軍、流民都督，居枋頭；以弋仲為奮武將軍、西羌大都督，居躡頭。虎自還建魏台，如魏武輔漢故事。
　　卻說慕容皝初嗣位，用法嚴峻，國人不安。主簿皇甫真切諫之，不聽。皝兄翰，庶母弟仁，皆有勇略，屢立戰功得志，有寵於紞，皝忌之，遂有相圖之意。翰知，乃與子出奔段氏。
　　段遼素聞其才，甚愛重之。慕容仁據平郭，皝遣兵去討，大敗而還。於是仁遂有遼西之地，段遼及鮮卑皆應之。皝無奈彼何，追思真言，以真為平州別駕。
　　卻說段遼得慕容翰，甚愛重之。翰亦傾心吐膽，說皝國中虛實，因是段遼遣其弟段蘭與慕容翰領兵二萬，共攻柳城。二人領命，引兵起行來攻柳城。慕容皝聞之，以慕容汗為將，點兵一萬來救，與蘭軍相遇交戰，汗軍大敗而還。蘭欲乘勝追之，翰恐遂滅弟國，乃止之曰：「吾與君受命之日，只求其捷，若貪進取敗，有何顏面？不若罷之。」蘭曰：「此追則汗已成擒矣，時卿慮遂滅弟之國耳？」翰曰：「吾投身相依，無復還理，國之存亡，與我何有？但我為大國計，乃命所部欲獨還。」蘭不得已從之，回兵來見段遼，遼喜，重賞二人。

第一七七回　張淳假道通建康
　　卻說張駿欲假道於成，以通表建康，使人求問成王，成王李雄不許。駿乃遣治中從事張淳稱藩於成，以假道去建康。雄與百官計議，欲偽許之，將覆淳於東峽。計議已定。次日，淳入見成王，說稱藩假道之事，雄曰：「汝主既稱藩於吾，任從卿去往返，誠恐西復東都，峽有盜，阻卿不前。」淳聞言，知其有謀，乃謂雄曰：「寡君使小臣行無跡之地，通誠於建康者，以陛下嘉尚忠義，能成人之美也。若欲殺臣，當斬之都市，宣示眾曰：『涼州不忘舊德，通使琅玡，主聖臣明，發將殺之。』如此則義聲遠播，天下畏威；今使盜殺之江中，威刑不顯，何足以示天下？」李雄大驚曰：「安有此耶？前言戲之耳！」
　　於是罷其計矣。
　　當司隸景騫言於成王曰：「張淳壯土，請留仕成。」雄曰：「壯士安肯留？且試以卿意觀之！」騫謂淳曰：「卿體豐大，天熱可少停，遣下吏先往，待涼而行。」淳曰：「寡君以皇輿播蕩，梓宮未返，生民塗炭，莫之能救；故使臣通誠上都，所論事重，非下吏所能傳；使下吏可，則淳亦不來矣。雖火山湯海猶將赴之，豈寒暑之足憚哉？」雄亦謂淳曰：「貴主英明蓋世，土險兵強，何不稱帝，自娛一方？」淳曰：「寡君祖考以來，世篤忠貞，以仇恥未雪，枕戈待旦，何自娛之有？」雄甚慚，厚禮而遣之。淳至半路卒，下吏遂致命於建康。
　　甲午九年正月，仇池楊難敵卒，其子楊毅嗣位，遣使稱藩於建康，成帝從之。二月，張淳之下吏奉表詣建康，朝見成帝，及奏淳假道與途卒之事，成帝歎息不已，重賞下吏。復以張駿為大將軍，命使之國。於是，使者每歲往來於建康。
　　六月，太尉、長沙公陶侃卒。侃晚年，深以滿盈自懼，不預朝權，屢欲告老回國，佐使等苦留之。至是疾篤，上表遜位，奉還所假節鉞、麾幢、曲蓋，侍中貂蟬、太傅並八州刺史印傅，棨、戟、軍資、器仗、牛馬、舟船，皆有定簿，封印倉庫，自加管鑰，以後事付右司馬王愆期，輿車就船，將歸長沙。顧謂愆期曰：「老子娑娑正坐君輩。」及薨，謚曰「桓」。
　　侃在軍中四十一年，明毅善斷，識察纖密，人不能欺。自南陸訖於白帝，數千里中，路不拾遺。尚書梅陶嘗謂人曰：「陶公機神明鑒似魏武，忠順勤勞似孔明，陸機諸人不能及也！」
　　謝安每言陶公雖用法，而尤得法外意。

第一七八回　成王卒李班即位
　　卻說成王李雄，生瘍於頭，身多金瘡，及病，舊痕皆膿潰，諸子惡而遠之。獨太子班日夜侍側，不脫衣冠，親為吮膿。雄自料不起，召建寧王壽，受遺詔輔政，謂壽曰：「卿乃朕之至親，國之元忠，今聯將歸，托汝後事。吾聞傳國以嗣，嗣不肖即以德，今諸子皆非鼎器，故不立而立班。班有仁孝，可以為君，卿善事之，勿負聯言。」言訖，又謂班曰：「建寧王有智謀，卿可舉國委之。」言訖而卒。
　　李班治喪訖，居數日，壽等扶班即位，政事皆委於壽及司徒何點、尚書令王懷，班居中行喪禮，一無所預。百官備禮，班舉哀發喪。
　　卻說李雄在位三十二年，雄寬厚，簡刑約法，時海內大亂，而蜀獨無事，百姓殷實，門不閉戶。雄常無事出外行遊，忽見丞相楊褒在後持矛馳馬，雄怪而問之，何如做作？褒對曰：「夫統天下之重，如臣所乘惡馬而持矛也，急之則慮自傷，緩之則懼自失，故馬馳而不制也。」雄悟，即還，而不復出。
　　班既立為後蜀成都王，李雄庶子李越先已屯江陽，聞雄死，乃奔喪成都，與其弟李期欲謀作亂。成王班弟李忤竊知，密告於班，勸遣越還江陽，免其在此為患，乃以期為梁州刺史，使往鎮，庶無內變。成王班以雄末葬，不忍，推誠待之，且曰：「二人既為謀，卿可代吾領兵五萬，出屯涪城，彼必不敢為變。」於是忤領兵出屯於涪。
　　李越謂期曰：「蜀地乃吾家天下，今班嗣立，你有何計策將班殺之？我雖居長，願讓位與汝，汝意下如何？」期曰：「吾有此意久矣，明早待班來殯宮，朝哭父王，吾與兄領兵心腹二十餘人，各藏利刃，伏而殺之，而後取其大位，其計可麼？」
　　越曰：「此計雖善，恐百官不服。」期曰：「易耳，誣班謀殺君父，自奪大位，吾欲殺之，誰敢忤之？」二人計議已定。
　　次日平旦，越、期二人領了心腹二十餘人，各藏利刃，人殯宮埋伏。不一時班至，望靈柩拜哭在地，被李越一刀砍在地下，左右欲持兵器向前，被李期大喝曰：「不得無禮！李班謀殺君父，吾故殺之，吾等受太后詔，故殺之，其餘人等，都皆赦免！」於是眾隨宮人各散，李越即出前殿，聚集文武百官謂曰：「李班欲速得位，謀殺君父，吾故殺之。我弟李期有仁有德，今可以登基。汝等群臣，速行君臣之禮，有不服者，以班為例。」言訖，扶李期上坐。期推讓再四，方上龍座。越率群臣，山呼萬歲。期既即位，改號為玉恆元年。以兄越為相國，加大將軍。李壽為大都督，皆錄尚書事。
　　卻說成帝設朝，加庾亮為征西將軍，假節鉞，督江、荊、益、豫、雍、梁六州諸軍事。亮在武昌得詔旨，受征西將軍印綬節鉞，重賞使人還都，以殷浩為記室參軍，以褚裒為豫章太守，社又為丹陽丞。
　　史說褚裒，字季野，少有簡貴之風。昔譙國桓彝因見，常謂之曰：「季野有『皮裡陽秋！』」言其外無臧否，內有褒貶也！時謝安亦推重之，恆曰：「裒雖不言，四時之氣備矣。」
　　初，裒總角謁亮，亮使郭璞筮之，卦成，璞駭然。亮曰：「莫非不祥乎？」璞曰：「此非人臣之卦，不知少年何以得表斯祥？此乃大貴之卦，二十年外，吾言方驗，」後其女為康皇后，乃拜侍中、錄尚書事，其卦果驗。杜乂，字弘理，性純和，美姿容，有盛名於江左。王羲之見面目謂曰：「膚如凝脂，眼如點漆，此神仙中人也。」桓彝亦曰：「衛玠神清，杜乂形清。」
　　殷浩，乃陳郡長平人，羨之子也；褚裒，陽翟人也；杜乂，桂陵人，預之孫也，此三子皆以識度清遠，善談《老》、《易》，擅名江東。而浩尤為風流所宗，故庚亮錄用而重之。

第一七九回　石虎弒主自即位
　　十二月，趙丞相石虎欲篡位，乃集百官於朝堂，謂曰：「孤自受將略以來，南征北討，東蕩西除，百戰而有千傷，十死僥倖一生，論吾之勳，足高一時；成大趙之業者，乃我也。若無吾一人，安得至於今日耶？今聖上晏駕，不遺詔立我而立弱弘，倘外窺兵，誰能當之？我欲廢之，汝諸大臣，其意雲何？」
　　斯時，石弘懦弱，石虎強盛黨多，父子並執大權，眾臣皆畏其勢，乃對曰：「臣等正欲上請廢立，未敢發言，丞相言之，無不可也。」虎見百官聽從，乃退還府。
　　趙王石弘聞知其議，恐禍滅族，乃自繼璽綬，步詣魏宮，請禪其位於虎。虎曰：「帝王大業，天下自當有議，何為自論耶？」虎不受璽綬，弘見推卻，乃流涕回宮，謂太后程氏曰：「石虎欲謀大位，先帝真無復遺種矣！」言訖，母子對泣。
　　於是，尚書省奏魏台請依唐虞禪讓之事。虎曰：「弘愚闇昧，居喪無禮，不可以君萬國，便宜廢之，何禪讓也？」言訖，即領府兵入，命武士扶弘下殿曰：「汝素居喪無禮，不諳政事，難奉宗廟，是以廢之。」弘並不辭，乃下階立於臣列。於是丞相虎自登御座，百官與弘同拜山呼。虎以弘為海陽王，自稱居攝趙天王，改元建武。
　　時尚方令作「司南車」成，構思精微，虎賜其爵關內侯。
　　時眾役繁興，軍旅不息，加以久旱，因此谷貴，金二斤，買米二鬥。虎聞長樂魏國有田疇未辟，桑業不修，下詔貶其守宰。
　　虎既即大位已定，陰使人弒程太后及石弘一家，不留一人，果然勒種無遺。姚弋仲聞之，稱疾不賀。虎累使召之，乃至，正色謂虎曰：「弋仲嘗謂大王命世英雄，奈何把臂受托而反奪之耶？」虎心雖不平，然察其誠實，亦不之罪矣。
　　卻說慕容仁反據遼東，慕容皝親率三軍去討，軍至遼東城，仁亦率眾出迎。兩下會戰，仁大敗，乃棄城，引家屬，出奔別處。皝遂領眾入城，欲悉坑遼東之民，高詡諫曰：「今元惡猶存，始克此城，遽加夷滅，則未下之城，無歸善之路，不若赦之為安！」皝以為然，止之。
　　乙未鹹康元年正月朔，成帝加冠，群臣朝賀。三月，司徒導贏疾，不堪朝會，成帝與群臣達其府。導排宴待帝與朝臣於內室，帝拜導及其妻曹氏。侍中孔坦密諫曰：「陛下初加元服，動宜顧禮。」時帝方委政於導，坦復言曰：「陛下春秋已長，聖境日躋，宜博納朝臣，詔諮善道。」而導惡之，即出坦為廷尉。坦明知，即辭以疾，去職還第。於是罷宴，成帝還宮。
　　時桓景諂巧，導親愛之。會「熒惑」守「南斗」，經旬，導謂將軍陶回曰：「『熒惑』犯『南斗』，而『南斗』乃揚州分野，今妖孽處之，吾當遜位，以厭天譴。」回曰：「明公以明德作輔，與桓景造像，使『熒惑』何以退捨？」導深愧之，略疏桓景，使人辟太原王濛為椽吏，王述為中兵屬。史說王述，字懷祖，年三十尚未知名，人或謂之癡。時，導以門第闢為中兵屬，及見，導無他言，惟問江東米價如何？述張目不答。導曰：「王椽不癡，人何言癡耶？」嘗見導每發言，一座莫不讚美，述正色曰：「人非堯舜，安能每事盡善？」導改容謝之。
　　王濛，字沖祖，善隸書，美姿容。嘗覽鏡自照，稱其父字曰：「王文開生如此兒耶？」居貧，帽敗，自入市買之，嫗悅其貌美，遺以新帽，不問取價，時人以為達。與沛國劉大協齊名友善。協嘗稱濛性明通，而自然有節，濛云：「劉君知我，勝我自知。」當司徒王導聞二子之名而辟之。四月，趙王石虎親令晨官及六軍南遊，臨江而還，有游騎十餘至歷陽。太守劉耽大驚，以為石虎必來為寇，忙使人入建康，上表稱虎軍至近，不言多少，宜速為救。朝廷震懼，成帝既加司徒王導為司馬、都督征討諸軍事，令其備拒趙兵。是日，帝自觀兵廣莫門，分命放將，去救歷陽，及分兵戍慈湖南渚；郗鑒聞知，亦使廣陵相陳光將兵五千，入衛朝廷。俄聞趙騎至少，又已去了。成帝遂解嚴，導亦解司馬，詔責耽輕妄免官。
　　九月，趙王石虎與百官商議，乃遷都於鄴城。初，趙王石勒以天竺僧佛圖澄能預言成敗，屢有應驗，敬事之。及虎即位，奉之尤謹，衣以綾錦，乘以雕輦。朝會之日，太子諸公扶澄上殿。國人化之，爭造寺廟，削髮出家，於是百姓或避賦役為奸宄。詔問曰：「佛，外國所奉，裡中小人無爵秩者，應得事奉？」著作郎王度等議，上言曰：「王者祭祀，典禮俱存。佛，外國之神，非天子所應祀也；今宜禁公卿以下，毋得詣佛寺，燒香禮拜。且漢魏惟聽西域人立寺都邑，漢人皆不得出家。今令趙人為沙門者，皆返初服。」虎不聽，詔曰：「朕生自邊鄙，忝居諸夏，至於饗祀，令應從俗。其夷趙百姓，樂事佛者，特聽之。」於是，百姓都爭入寺出家。
　　卻說成王李班之舅羅演等，欲殺成王李期，復立班之子。
　　事覺，遂收演等及班母羅氏殺之。期自得志，輕舊臣，信任景賽、姚華、田褒、中常侍許浯等，刑賞大政皆決於數人。而褒無他才，先嘗勸雄立期為太子，故此有寵。由是朝綱隳紊，雄業衰矣。
　　卻說代王紇那先入宇文部，招集亡散五萬人，復來爭位。
　　翳槐聞之，莫敢當其鋒，乃引眾奔趙去了，於是紇那復占朔方。

第一八○回　張駿上疏請北伐
　　初，張軌及實、茂保捷河右軍旅之事，無歲無之。及駿嗣位，境內漸平。駿勤修廢政，總御文武，鹹得其用，民富兵強，遠近稱為賢君。駿遣將伐龜茲、都善，於是西域諸國，皆詣姑臧朝貢。而駿有意兼秦雍之心，乃使人特入建康上疏曰：「勒、雄既死，虎、期繼逆，元老消落，後生不知慕戀之心，日遠日忘。乞敕司空鑒征西，亮等泛舟江沔，首尾齊舉，則大業得以大興矣。」
　　丙申二年，成帝與群臣議而未行，由然寢矣。
　　卻說慕容皝欲討其弟慕容仁，與百官議之。當司馬高翔曰：「仁叛棄君親，神人共怒，前北海未嘗冰，自仁叛以來，冰凍二年矣。天其或者欲使吾乘冰以襲之也！大王宜速應天意也！」皝曰：「卿言正合孤意！」於是皝從之，將兵五萬，從昌黎東踐冰而進。凡三百餘里，至歷林口，捨輜重，輕兵赴平郭，去郭七里屯下。侯期見皝兵至，乃馳入城以報仁。仁忙整兵出戰，被皝令大將高翔伏兵於路，詐敗獲之。皝驅兵入城，先收仁黨斬之，後賜藥與仁自裁。仁因怒飲藥而死，皝始分兵戍守，自勒兵回國。
　　二月，晉成帝立皇后杜氏，帝自臨軒，遣使備「六禮」迎之。群臣賀畢，帝宴之。
　　卻說前廷尉孔坦疾篤，庾冰省之流涕。坦慷然曰：「大丈夫將終，不問以濟國安民之術，乃為兒女子相哭耶！」冰謝之而問曰：「吾見使君病重，未敢輕觸，君百歲後，中原可復否？朝中誰可為將也？」坦曰：「勒、雄雖死，餘黨更強，二都急未可得，莫若愛民養兵，分戍險要，屯田講武，待十年後，可議北矣。」冰曰：「承此金石之言，銘刻肺腑。」言訖，謝之而去。坦歎數聲而卒。

第一八一回　趙作大武東西宮
　　卻說趙王石虎興工，作大武殿於襄國，又作東西富於鄴，皆砌以文石，以漆灌瓦，金鐺銀楹，珠簾玉壁，窮極之巧。選士民之女以實之，服珠玉被綺縠者萬餘人。教宮人占星雲氣，馬步射，以女騎千人為鹵簿，皆著紫綸巾，蜀錦褲，執羽儀，鳴鼓吹打，游宴以自隨。於是境內大旱，粟二斗值金一斤，百姓騷然。
　　而虎用兵不息，百役並興，徙洛陽「鍾虡」、「九龍」、「翁仲」、「銅駝」、「飛廉」於鄴，又於鄴南投石於河，以作「飛橋」。工費數千萬億，竟不能成。其時白虹出，是大社鳳陽門。虎大驚，下書曰：「蓋古明王之理天下也，政以鉤平為首，化以仁義為本，故能允協人和，緝熙人物。朕以眇傳，君臨萬邦，台輔百官，其各上封事，極言無隱。」虎雖書示下，人無敢言。
　　丁酉三年，趙王石虎自稱趙天王。左校令成公段，作「庭僚盤」炙人，虎試而悅之。至是，五百餘人人上尊號，庭僚油灌下盤，死者二十餘人。虎惡之，腰斬成公段。
　　卻說晉國子祭酒袁環、太常馮懷，以江左寢安，入朝請興學校，成帝從之，而立太學。徵集生徒，而土大夫習尚老莊，儒術終不能用。

第一八二回　趙王虎殺太子邃
　　卻說趙太子邃，虎甚愛之，謂群臣曰：「司馬兄弟自相殘滅，故使朕得於如此，如朕有殺阿鐵理否？」群臣皆默而不言。
　　既而邃驕而殘忍，好裝飾美姬，斬其首與賓客傳觀，又烹其肉，共食之。時虎亦荒耽酒色，喜怒不常；因使邃省司尚書事，誚責笞捶，月至再三。
　　邃私謂中郎子李顏曰：「官家難稱，吾欲行冒頓之事，卿從我乎？」顏等伏不敢對，邃計遂稱疾不視事。虎欲去視邃疾，佛目澄謂曰：「陛下不宜往東宮。」虎問之，澄故不答。虎思其東宮有謀，乃自還宮，命所親信女尚書親為己往視察之。邃以虎至，抽劍擊之，虎知大怒，收顏等，詰之，顏具言虎狀，遂殺顏三十餘人，即詔廢邃殺之，並其男女二十六人，並埋一坑。虎於是召次子石宣，立為東宮。

第一八三回　燕王稱藩於趙國
　　卻說慕容皝威名日盛，當鎮軍長史封弈等說曰：「今雄傑並起，天下紛爭，大王以千里之卿，當五湖之勁，撫劍顧盼，亦足以為人豪，而反受制於人，不自稱尊號乎？」皝從之，乃涓吉集僚佐於殿堂，乃自稱為燕王，封弈為相國。乃謂群臣曰：「吾欲伐段氏，汝等有何高見？」封弈出曰：「段氏數侵趙邊，虎必惡之，大王若能稱藩於趙，趙必納之。然後使人率師討遼，趙必從吾，可破必矣。」皝然之，乃修書使人稱藩於趙王。虎大悅，厚加慰答，期以明年大舉。
　　卻說代王翳槐因紇那入侵乃逃，遣人降趙，趙王納其降，以兵助之。紇那聞之奔趙，復占朔方，因此翳槐復立於代。
　　卻說楊難敵初殺毅，自稱仇池公，降於趙，趙王納之。
　　四年春，卻說趙王石虎欲攻段遼，使姚豹等將舟師十萬出於水津，與惟等將兵七萬為前鋒。燕王皝聞知趙王動兵，亦引兵五月，攻掠令支城之北。段遼集諸將商議，以兵追之。當慕容翰曰：「今趙兵在南，宜併力御之，而更共燕國，萬一失利，何以御南敵乎？」段遼怒曰：「吾前為卿所說，以成今日之患，今不復墮卿計中矣！」言訖，乃率眾追之，被皝設伏邀擊，大破之，掠五千戶而歸。段遼始悔不聽慕容翰之言。
　　趙王虎兵進屯金台，與皝軍長驅入薊遼，所署漁洋、上谷、代郡守將皆降，因是虎取四十餘城。時北平相楊裕率數千家，登燕山以自固。諸將恐其為後患，欲攻之，虎曰：「裕，儒生，矜惜名節，恥於言降，無能為也。可速進兵，且勿攻之。」諸將遂引兵直過燕山，段遼亦不敢復戰，棄令支，奔密雲山。慕容翰乘亂再走，投降宇文部去了。於是虎得令支宮，徙其民二萬戶於司、雍、襄、豫四州。其士大夫之有才行者，虎皆擢敘之，虎分定署守，振旅還都，其署城皆被皝取而戍之。

第一八四回　李壽殺其主李期
　　四月，成王期驕虐日甚，多所誅殺，大臣皆不自安。而期忌壽之威名，使其出屯涪城。壽懼不免，每當入朝，常詐為邊書，辭以警急，既而使出屯涪，趣裝即行。
　　卻說李壽，字武考，乃李驤之子也。官封車騎將軍，因成王期疑忌其威，使出屯涪，心甚怨望。於是欲自立，恐力不及，問長史任調曰：「主上托孤於我，以期不堪嗣國，是以班為東宮，委吾立之。今期弒班代之，驕虐殘殺，果應主上易簀之言。吾欲廢此殘主，自取天下，其事若何？」任調言曰：「李期逆父弒主驕虐，殘害百姓，明公若興義兵討之，孰不來應？」壽曰：「吾恐謀事不成，反招其咎！」任調曰：「可使卜者佔之。」壽曰：「然。」於是遣使出府，召卜者入內筮之。卜者投卦成曰：「乾卦。」因賀曰：「將軍主有數年天子之分，恐後不延！」任調曰：「一日尚為足，而況數年乎？」壽曰：「朝聞道，夕死可矣！任侯之言，策之上也。」因此每日論計劃策，商議自立之計，而猶豫未發。
　　初，巴西處士龔壯，父叔皆為李特所殺，欲報仇，積年不除喪。壽聞其賢，數以禮辟之，而壯不應。其時聞期刑政紊亂，而來見壽，壽問自安之計，壯曰：「蜀民本皆晉臣，足下若能發兵西取成都，稱臣於晉，不但自安，則福流子孫，名垂不朽，豈徒脫今日之禍而已哉？」壽然之。
　　次日，壽領兵五萬來襲成都，時壽世子李勢為翊軍校尉，聞父起兵至，乃開門率眾納壽，遂克成都，屯兵宮門。奏殺大臣數人，縱兵大掠，數日乃定。用調之計，矯太后任氏令，廢期為縣令，幽之。期愧，自縊而死。當羅恆、解思明等勸壽用壯策立，壽遂從任調等之言，自稱為帝，改元曰漢興元年。尊父驤帝號，更以舊廟為大成廟。盡殺成臣，李雄諸子，不留一人。以李勢為王太子，以任調為大將軍，以安車束帛征龔壯為太師。壯不至，誓不出仕，壽見其不詣，又以厚贈，壯無所受。

第一八五回　趙王虎伐慕容皝
　　卻說趙王以燕王慕容皝不會而攻段遼，自專其利，使趙覽為左將軍，以侯昭為右將軍，遣使四征。詔誘民夷二十萬，分為二隊，來擊遼東。
　　時燕遼東諸郡縣反，應趙者三十六城，因此趙兵不血刃，直抵棘城，城下屯紮，分兵四面進攻。時慕容皝大驚，欲逃往東胡避之，急吩咐其子慕容恪，帶兵保護家小先走。其父慕容廆遺有駿馬一匹，其色赭白，有奇相逸力。時皝避難，欲乘此馬，其馬悲鳴踶嚙，皝不能近。皝意決，乃曰：「此馬見異，先朝孤常仗之，得濟大難，今不欲孤騎者，蓋是先帝之意，不許吾出也。」言訖即出。將軍慕容根聞皝欲出奔，忙諫曰：「彼強我弱，大王一舉足，奔走之氣勢遂成，不可復振矣！今固守堅城，其勢百倍，事之不濟，不失於走，奈何望風委去，為必亡之理乎？」皝曰：「孤欲取天下，何有出走？」皝遂止，然猶懼形於色。
　　玄菟太守劉佩曰：「事之安危，繫於一人。大王當自強以勵將土，不宜示弱。事急矣！臣請出擊之，縱無大捷，足以安眾。」皝從之。
　　佩將敢死騎兵七百人出沖趙兵，所向披靡，斬獲二百餘人而還。於是土氣百倍，皝意乃安。佩等日夜力戰，凡十餘日，趙兵不戰而退。皝喚其子慕容恪來，謂之曰：「汝可領軍追之！」又曰：「國家安危，在此一舉，若氣不捷，則吾等無種類矣！火速用心。」於是恪率五千精騎追擊之，趙兵大敗，斬首萬餘級而歸。
　　趙兵皆潰，惟游擊將軍石閡獨全一軍。閔本姓冉，虎養以為子，驍勇善戰，多策略，虎愛之比諸孫。虎既敗還鄴，以功拜苻洪為都督六夷諸軍事。閔言於虎曰：「洪雄略，得將士死力，諸子皆有非常之才，且握強兵，據近畿，宜密除之，以安社稷。」虎曰：「吾方倚其父子以取吳蜀，奈何殺之？」待之愈厚。卻說慕容皝使子恪追殺石虎之兵去遠了，乃自整兵取諸叛城，皆下之，誅滅甚眾。
　　虎聞之，遣曹狀將青州之眾戍海島，當運糧米三百萬斛以給之。又以船三百艘運谷，詣高句麗，使王典率眾萬餘，屯田海濱。又令青州造船千艘，謀復擊燕。時冀州八郡大蝗，司隸奏請坐罪守宰，趙王虎曰：「此朕失政所致，而欲委咎守宰，豈罪己之言耶？司隸不進讜言，佐朕不逮也，而欲妄陷無辜，汝可白衣領職！」司隸滿面羞慚而退。

第一八六回　庾亮欲攻王導止
　　卻說成帝以司徒王導為太傅、都督中外諸軍事，郗鑒為太尉，庾亮為司空。六月，更以導為丞相，罷司徒官。而導性寬厚，任用諸將趙胤、賈寧等，多不奉法，大臣患之。庾亮聞之，欲率眾入朝黜導，先使人奉箋會郗鑒同起兵。其書曰：主上自八九歲以及成人，入則在宮人之手，出則唯武官小人，讀書無從受章句，顧問未嘗遇君子。秦政欲愚其黔首，天下猶知不可，況欲其主哉？今主春秋既盛，不稽首歸政，導居師傅之尊，多養無益之士。公與下官並荷付託，大奸不掃，何以見先帝於地下乎？
　　鑒得書，知亮欲共起兵廢導，乃不聽。急使人奉書，止亮曰：聞公率眾黜導，僕以為不可。何也？昔王敦入討劉隗，天下以為謀反；蘇峻嫉公，事卻亦然。此二者，公親見非遠聞也，公宜罷之！
　　亮得其書，猶未止，鑒急來勸導密為之備。導曰：「吾與元規，休戚是同，攸攸之談，宜絕智者之口。果如君言，元規若來，吾便角巾還第，復何懼哉？」因此二人不成大隙。而亮嘗欲有黜導之意，孫盛諫曰：「王公嘗有世外之懷，豈肯為凡人之事耶？此必佞邪之徒，欲間內外耳！」亮始止。是時亮雖居外鎮，而遙執朝權，既處上流，擁強兵，趨勢者多歸之；然導內不能平，嘗遇西風塵起，舉扇自蔽，徐曰：「元規塵污人！」
　　卻說王導為丞相，以李充為掾屬。以時俗崇尚浮虛，嘗以老子絕仁棄義，蓋患乎精仁義者寡，而利仁義者眾耳。而凡人見形逐跡，離本愈遠，乃作舉箴曰：「名之攸彰，道之攸廢。乃損所隆，乃崇所替，非仁無以長物，非義無以齊恥，仁義固不可遠，去其害仁義者而已。」由然士大夫，亦不能改其前俗。

第一八七回　龔壯上封得失事
　　秋，漢霖雨百日，百姓饑疫。漢王李壽命群臣極言得失，龔壯因上封言曰：陛下起兵之初，上指星辰，昭告天地，歃血盟眾，舉國稱藩。天應人悅，大功克集；而論者未諭，權宜稱制。今霖雨百日，饑疫並臻，天其或者將以鑒示陛下？故愚謂宜遵前盟，推奉晉室，彼必不愛高爵，以報大功，雖降階一等，而子孫無窮，永保福祚，不亦休哉！
　　漢王壽省書內慚，秘而不宣。
　　十月，晉光祿勳顏含以年老遜位，致仕在家。時論者以王導為師傅，百僚宜為降禮。太常馮懷敬以問含，含曰：「王公雖貴重，禮無偏敬，降禮之言，或是諸軍事宜？鄙人老矣，今不識時務。」懷諾諾而出。人問其故：「何不答之？」含告之曰：「吾聞代國不問仁人，何馮祖思問禮於我，我豈有邪聽乎？」
　　初，郭璞嘗欲為之筮，含曰：「年在天，位在人修而已，而天不與者，命也！守道而人不知者，性也！自有性命，無勞蓍龜。」因不與筮，含致仕二十餘年，九十三歲而卒。

第一八八回　翳槐卒立什翼犍
　　卻說代王翳槐之弟什翼犍，因先被紇那來攻，與翳槐俱奔投趙。翳槐以什翼犍質於趙，請師擊走紇那而復北代，弟得歸國。至此，翳槐疾病，召各部大人入臥內受顧托曰：「朕令疾篤，恐未能起，召卿等囑之。朕弟什翼犍，豐骨不凡，才智高爽，若亡後可立此人，則社稷可安耳。不幸質在於趙，卿等可使人召之。」言訖而卒。諸部大人以什翼犍在趙，來未可必，謀立次弟孤。孤度不可，乃自詣鄴見趙王虎，請身為質替兄，什翼健歸國領眾。趙王虎悅其仁義而俱遣之，乃分國之半與弟孤也。卻說什翼鍵，生而奇偉，寬仁大度，身長八尺，隆準龍顏，立發垂地，臥則兩乳垂席。既立為代王，乃改號建國，始制百官，分掌眾職。代王猗盧卒，國內多難，部落分散。什翼健雄勇有智略，修祖業，以代人燕鳳為長吏，許謙為郎中令，制叛逆、殺人、奸盜之法，號令明白，政事清明，無鞠招連逮之煩，百姓安之。於是東自穢貊，西及破落那，南距陰山，北盡沙漠，率皆歸服，有眾數十萬人。
　　十二月，卻說段遼自敗於燕、趙，逃入密雲山，不能歸故地，懼燕來攻，乃遣使降於趙。使人去了，既而又悔，復遣使降於燕，燕王皝自將兵來迎段遼，未及行，趙王虎先得其降狀，乃遣將軍麻秋率眾一萬迎之。秋將行，虎敕秋曰：「卿去受降如受敵，不可輕也。」秋諾而去。段遼探知燕、趙皆來相迎，乃遣人與燕謀覆趙軍。於是，皝遣慕容恪伏精騎於密雲山。麻秋不知有謀，未為防備，引眾而入，被恪指揮伏騎齊出，麻秋措手不及，大敗而逃。獲其司馬楊裕，盡得其眾而還。段遼既歸燕，皝待以上賓之禮，以裕為郎中令。後遼謀叛，皝知斬之，此後事也。
　　己亥五年三月，庾亮與僚佐商議，欲開復中原，遣使上表，以桓宣鎮襄陽，弟懌鎮魏興，與弟翼鎮江陵，毛寶、樊峻戍朱城。又上疏欲率大眾十萬移鎮石城，遣諸軍羅布江沔，為伐趙之規。帝下其議，丞相導請許之，太尉鑒以為資用未備，不可大舉。太常蔡謨議曰：運有否泰，道有屈伸；苟不計強弱而輕動，則亡不終日，何功之有？為今之計，莫若養威以候時。時之可否，系胡之強弱，胡之強弱，系虎之能否？自石勒舉事，虎倚為牙爪，百戰百勝，遂定中原。勒死之後，虎挾嗣君，而誅將相，內難既平，剪削外寇，四海之內，不失尺土。以是觀之，為虎能將不能也？今征西欲率大軍席捲河南，虎必親率其眾，來決勝負，欲與之戰，何如石生？若欲城守，何如金墉？若欲阻沔水，何如大江？若欲拒石虎，何如蘇峻？石生已將關中精兵西征之戰，殆不能勝也，金墉險固，兵數十萬，眾不能拔；又當是時，洛陽、關中皆起兵擊虎，今此三處，反為其用，方之於前，倍半之勢也。石生不能敵其半，而征西乃欲當其倍，愚所疑也！蘇峻之強，不及石虎；沔水之險，不及大江；大江不能御蘇峻，而欲以沔水御石虎，又所疑也。昔祖士雅在日，曾於城北界，豫置屯軍，以御其外；谷熟胡至，丁夫戰於外，老弱獲於內，多持炬火，急則燒谷而走。如此數年，竟不獲利。當是時，胡惟距沔北，方之於今，四分之一耳！士雅不能捍其一，而乃欲以御其四；又所疑也。
　　然此但論征西既至之後耳，尚未論道路之慮也！自沔以西，水急岸高，魚貫溯流，首尾百里。若胡無宋襄之義，及我而未陣擊之，將如之何？今王士與胡，水陸異勢，便習不同。胡若送死，則敵之有餘；若棄江遠戰，以我之所短，擊彼之所長，懼非妙勝之算計也！
　　帝覽之默然，而問群臣，朝議與漠皆同。於是帝使人持詔止之，而亮不聽，乃移鎮石城。
　　卻說代王什翼犍會集諸部大人，商議欲遷都於壘源。問其母，王氏曰：「吾自先世以來，遷徙為業，今國家多難，徒無城郭而居，一旦寇來，無所避之。」因此乃止。時，什翼犍初質於趙，未曾婚娶之，至是使人求婚於燕王。燕王皝以其妹妻之，由此兩國通婚，結為唇齒。

第一八九回　何充庾冰參政事
　　七月，丞相、始興郡公王導卒，以何充為護軍將軍，以庾冰為中書監、揚州刺史，參錄尚書事。
　　卻說王導先臥病在床，上書薦妹之子丹陽尹何充於帝曰：何充器局方概，有萬夫之望，其必能總錄朝端，為老臣之副。臣死之日，願引充內侍，則外譽唯緝，而社稷則無虞矣。
　　成帝覽疏，從之，即以何充為侍中。使人召充至，以為侍中，充謝恩領之。導於是月而卒。年六十四。導簡素寡慾，善因事就功，雖五日用之益，而歲計有餘。輔相二世，倉無儲谷，衣無重帛。王導既卒，帝不勝哀感，詔喪葬參用天子之禮，謚「文獻」，以其長子為中書侍郎。遣使征征西將軍庾亮為丞相，亮固辭不詣，始以充及亮弟庾冰為參錄尚書事。
　　冰經綸時務，不捨晝夜，尊禮朝賢，升擢後進，於是朝野翕然，稱為賢相。初，導輔政，每從寬恕，至冰頗任威刑。丹陽尹殷融諫之，冰曰：「前相之賢，猶不堪其弘，況如吾者哉？」范汪謂冰曰：「頃天文錯度，宜盡銷御之道。」冰曰：「玄象豈吾所測，正當勤盡人事爾！」又察出隱實戶口無名萬餘人，以充軍實。冰好為緝察，近於繁細，後益矯違，復存寬縱。
　　疏密自由，律令無所用矣。
　　是月，改丞相為司徒，太尉、南昌公郗鑒疾篤，上疏曰：臣所統錯雜，率多北人，遷徙新附，皆有歸本之心；臣宣國恩，示以好惡，處與田宅，漸得安帖。聞臣篤疾，眾情駭動，若當北復，必啟寇心。太常臣蔡謨，平簡貞正，素望所歸，可為徐州牧。
　　成帝覽畢，問使人太尉病軀若何？奏已死矣！帝傷悼不已，敕命葬之。拭淚，以蔡謨代鑒都督徐、兗軍事。
　　時左衛將軍陳光上疏請伐趙，帝進攻壽陽。蔡謨上疏曰：壽陽城堅而固，又王師在路五十餘日，前驅未至，聲息夕聞，賊河北之騎足以來赴，況停舟水渚，引兵造城，前對堅敵，後臨歸路，此兵法之所誡也。今光所將，皆殿中精兵，以國之爪牙，擊寇之下邑，得之則利薄而不足損敵；失之則害重而反以益寇，非長策也！
　　帝省之乃止。

第一九○回　趙人入寇陷沔邾
　　九月，趙王虎將軍夔安率兵七萬來攻沔南及邾城。
　　初，陶侃在武昌，議者以江北有邾城，宜分戍之。侃每不答，而言者不已。侃乃度木橋，引將佐語之曰：「我所以當寇者長江耳。邾城隔在江北，內無所倚，外接群夷。夷中利深，晉人貪利，夷不堪命，必引虜入寇，此乃致禍之由也。若羯虜有可乘之會，又不資於此矣。」眾服其言。
　　至是，庾亮欲伐趙，使毛寶、樊峻戍之。虎果然使夔安等將兵來攻，毛寶使將陳忠五人率兵五千出拒。兵至江北岸畔，忽見塵頭起處，一軍阻住，為頭首將夔安，挺槍拍馬而出，與陳忠並不打話，互相交戰三十餘合，不分勝敗。忽聞東南角上，喊聲大振，桃豹引兵衝突而來。忠急分兵，不及，又與雄一軍沖橫而來，忠與四人共五將，竭力死戰，不能抵擋，大敗而逃。
　　忠同五將被二路軍馬包圍而來，皆被殺死。余兵無主，俱皆逃走。
　　二人得勝，將二萬輕騎來攻邾城。毛寶聞前軍已陷，不敢出戰，急遣人求救於庾亮。亮不即時遣兵去救，因此被安等攻陷邾城。毛寶、樊峻二人突圍出城，趙兵後追，前無船渡，皆赴江而死。夔安既陷邾城，率眾進寇江夏、義陽，二城皆降。
　　安等又進圍石城，竟陵太守李陽以兵七千人拒敵，大敗而退。
　　時庾亮猶欲遷鎮，聞邾城陷乃止。
　　卻說趙王室貴戚豪恣，石虎患之。知李矩忠直，不懼豪惡，虎擢矩為御史中丞，由是內外肅然。虎口：「朕聞良臣如猛虎，高步曠野，而豺豹避路，今得中丞信然！」
　　十月，卻說燕王皝自以稱王，未受晉命，遂使長史劉翔來建康，獻捷論功。且言權假王位之意，更請刻期大舉，共平中原。晉帝從之。時慕容皝又遣慕容惲慕容霸擊宇文部，霸年十三，勇冠三軍，所向無敵。
　　丁亥六年正月，司空庾亮疾篤，召弟庚翼至臥所，囑之曰：「吾歷官至司空，人臣之位極矣。汝於吾死之後，善事主上，勿生異心，負吾清名也。此權今交付於汝，其柄不可移於他人，自取禍也。」言訖而卒。史說庾翼，字稚恭，乃庾亮弟也。豐儀秀逸，少有經綸大略。
　　因是，庾亮臨死，以權付彼。翼既代亮率領其眾，舉哀收殮，殯葬於武昌定金山。此時友人何充，聞知亮死已葬，欷歔歎曰：「埋玉樹於地中，使人情何能已？」
　　庾亮既死，成帝即以何充為中書令，庾翼都督江、荊等州事。時人疑翼年老，不能繼其兄。翼乃悉心為治，戍政嚴明，數年之間，公私充實，皆稱其才。
　　卻說慕容翰自密雲山外，人宇文部降於逸豆歸，豆歸忌翰才名，欲害之。翰佯狂乞食，舉國賤之，不復省錄，以故得往來自由，山川形便，皆默記之。時燕王朝以翰因猜嫌出奔，雖在他國，常潛為燕計，乃使商人王車通市於宇文部，因而得入宇文部，見翰稱說燕王使車迎殿下歸國。翰與王車遂竊逸豆歸名馬，攜其二子逃歸。皝大喜，厚遇之，翰亦無二志矣。
　　三月，卻說趙王虎遣使遺漢王壽書，欲連兵入寇於晉，共分江南。壽大喜，即回書賞使，約定大舉，使使去了。壽集舟師大閱於成都，龔壯諫曰：「陛下與胡通，孰若與晉通？胡豹狼也，既滅晉，不得不北面事之；若與爭天下，則強弱不敵，危亡之勢也！」群臣亦皆叩頭泣諫，壽乃止。
　　壯以為人之行，莫大於忠孝，既報叔父之仇，又欲使壽仕晉。壽不從，乃詐稱病，龔壯遂辭歸，以文籍自娛，終身不復到成都矣。

第一九一回　趙王發兵伐燕國
　　卻說趙王虎恨燕與段遼在密雲山擊敗其將麻秋，乃合兵五十萬，巨船一萬艘，自河通海，運糧一千一百萬斛於樂安，徙遼西、北平、漁陽萬餘戶於兗、豫、雍、洛城。自幽州以東至西狼山，大興屯田，括取民馬，如敢匿者腰斬，凡得四萬匹。
　　率眾大閱於宛陽，欲擊燕。
　　燕王皝聞知大驚，集僚佐商議拒虎之計，而謂其子慕容恪曰：「石虎自以樂安城防守重護，薊城南北，必不設備。汝宜率眾由詭道，出其不意，去燒其積聚，屠其城池，可盡破也，『不然兵至。」恪然之，即密統兵一萬人，自騃騃寨直抵薊城，遂破武津，人高陽，所至皆焚燒積聚，掠三萬餘家而去。
　　石虎聞知大驚，恐失巢穴，果勒兵退還，伐燕之謀始停。
　　虎既回國，命其次子石韜為太尉，與太子石宣迭日省可尚書奏事，不復啟旨。司徒申鍾諫曰：「慶賞刑威，後皇攸執，名器實重，不可以與人，庶可以防奸杜漸，以示軌儀。太子職在視膳，不當預政，庶人邃，覆車未遠也。且二政分權，鮮不階禍；愛之不以道，適所以害之也！」虎不聽。中謁者令申扁有寵於虎，宣亦暱之，使與機密。虎既不省事，不復啟旨，而宣、韜皆好酣飲畋獵，由是除拜生殺之權，皆決於扁，自九卿以下，望塵而拜。
　　卻說漢王壽致書於後趙王虎，署曰：「趙王石君」，虎不悅，中書監王波曰：「壽既僭大號，今以制詔與之，彼必酬返，不若便為書與之。今挹婁國獻楉矢石砮於陛下，可不以之遺漢？使其知我能服遠方也！」虎然之，遣漢亡將李閎以書物持歸報。閡至成都，壽下詔曰：「羯使使廷，貢其砮矢，賞其來使。」使人歸告石虎，虎聞之大怒，黜波以白衣領職。

第一九二回　劉翔代求封燕王
　　卻說燕使劉翔至建康，晉帝命黃門引見，問慕容鎮軍平安。
　　劉翔對曰：「臣受遣之日，朝服拜章，未聞其苦。」翔因就啟為璽求大將軍、燕王章璽之事。帝命群臣參博，群臣朝議曰：「先王故事，大將軍不處邊，異姓不封王，其實不可。」翔對曰：「自劉、石構亂，長江以北，翦為戎藪，未聞中華公卿之胄，有能摧破凶逆者也！獨慕容鎮軍，心存本朝，屢殄強敵，使石虎畏懼，蹙國千里，功烈如此，而惜海北之地不以為封邑，何也？吾非苟欲尊其所事，竊惜聖朝疏忠義之國，使四海無所勸慕耳！」
　　尚書諸葛恢，乃翔之姊夫也，獨主異議，以為夷狄相攻，中國之利，惟名與器，不可輕許。乃謂翔曰：「假使慕容鎮軍能除石虎，而復得一石虎也，朝廷何賴焉？」翔曰：「婆婦猶知恤宗周之隕，今晉室危險，君位侔元、愷，曾無憂國之心？慕容鎮軍枕戈待旦，心恆念之。而君更倡邪惑之言，四海所以不一，良由君輩耳！」因此朝命未下，翔留歲余，朝議終不決。
　　會燕王復遣人上表，罪庾氏兄弟，又與冰書，責其當國不能雪恥。冰懼，乃與何充奏從其請，以皝為大將軍、幽州牧、大單于、燕王，備物典策，皆從殊禮。以翔為燕郡太守，翔固辭不受。翔疾江南土大夫以驕奢酣縱相尚，嘗因宴集，謂充等曰：「四海板蕩，奄逾三世，宗社為墟，生民塗炭，斯乃廟堂焦慮之時，忠臣畢命之秋也！而諸君晏安江沱，奢靡傲誕，謇諤之言不聞，攻伐之功不立，將何以尊主濟民乎？」充等甚慚，乃遣使持節冊命，與翔偕北。公卿餞之，翔曰：「昔少康資一旅以滅有窮，勾踐憑會稽以報強吳，蔓草猶宜早除，況寇仇乎？今石虎、李壽志相吞噬，王師縱未能澄清北方，且當從事巴、蜀；一旦石虎並壽而有之，據形便之地，以臨東南，雖有智者，不能善其後矣！」眾公卿皆無以答，惟中護軍謝廣曰：「是吾心也！」是日席散，各各還第。次早翔趣裝，同使望本國而行。

第一九三回　漢修宮廷殺僕射
　　翔歸燕，呈上璽綬，百官朝賀，皝大悅。
　　燕王皝既受封為王，乃以子恪為度遼將軍，率一萬五千人去鎮平郭。恪既受命，至鎮撫舊懷新，屢破高麗之兵。高麗畏之，不敢入境，自此邊地安然，民皆樂業。
　　卻說成王壽，初以儉約寬惠，得蜀人心服。李閡還，盛稱說鄴中繁庶，宮殿裝飾；又言趙王虎以刑殺御下，故能控制境內。壽慕之，亦大修宮室。人有小過，輒殺以立威。當僕射蔡興、李錄諫之，皆坐直諫而死。因是民疲於賦役，思亂者眾矣。

第一九四回　成帝崩立琅玡王
　　成帝壬寅八年正月朔，日食。豫州刺史庾懌與江州刺史王充之有隙，會充之回朝，因過豫州，懌以毒酒送王充之。充之覺其毒，以其酒與犬飲即斃，充之即歸朝，密奏其過惡。成帝怒曰：「大舅已亂天下，小舅復欲爾耶？」懌使人竊聽之，恐帝加罪，乃自鴆飲而死。
　　六月，成帝不豫。時帝有二子丕、弈，皆在襁褓。帝自幼沖嗣位，既長頗有勤儉之意，至是疾篤，或詐為尚書符，敕宮門無得內入。宰相庾冰、何充等入內視疾，入宮見此符敕，皆不敢入。庾冰曰：「此必詐矣！」即遣人先入，推問果然，眾始能入臥前。庾冰問曰：「陛下龍體若何？」帝曰：「朕恐旦夕必歸陰，欲召卿托以後事。朕今崩後，丕、奕幼沖，難以臨朝，欲遺調詔太后垂簾，卿宜盡心輔政，休負朕言。」冰半晌不答，自思帝二子皆在襁褓，恐上易世之後，親屬愈疏，為人所間。乃對曰：「目今石氏在趙，甚是猖狂；李壽居蜀，屢懷不仁；天下未安，四海紛紜，若立幼沖，恐非社稷之計，先聖有云：『國有強敵，宜立長君。』今陛下之弟琅玡王岳，有仁德之風，不若立其為嗣，天下萬幸也。」帝曰：「卿言至當！」
　　何充曰：「父子相傳，先王舊典，且今將如孺子何？」於是帝詔冰、充等及武陵王晞、會稽王昱、尚書令諸葛恢，並受顧命而崩。冰代為舉哀發喪，立帝同母弟琅玡王岳為康帝，改號「建元」。孝康皇帝名岳，字世同，乃成帝同母弟也。初封琅玡王，在位二年，按謚法「溫柔好樂」曰「康」。
　　岳既即皇帝大位，諒陰不言，委政於冰、充二人而謂曰：「朕嗣洪業，乃卿二人之舉也。」充曰：「陛下龍飛，臣冰之力也；若如臣議，不睹昇平之世。」帝有慚色。時帝年二十一，頗留心萬機，務在簡約。雄武之度，雖有愧於前王；勤儉之德，足追踵於往烈矣。何充出朝，謂庾冰曰：「公勸先帝嗣今上，果應郭璞之讖雲。」冰曰：「郭璞雲何？」充曰：「郭璞有言曰：『立始之際，丘山傾。』立者建也，始者元也，丘山主上諱也。然傾者恐不吉？」冰乃翟然歎曰：「如有吉凶，豈改易所能救乎？君可勿露。」二人言罷而散。
　　七月，康帝封成帝子丕為琅玡王，弈為東海王，就葬成帝於興平陵。康帝自徒行送喪，至閶闔門始坐輦輿。既葬畢，乃自回宮。
　　十月，燕王皝乃率百官領家屬遷於龍城。時有白龍黑龍各一，見於龍山，近侍奏知燕王皝，皝親率群臣觀之。備儀太牢，祀之於山上。須臾，二龍交合嬉翔，解角而去。皝大悅歸宮，新宮曰「和龍宮」，又命建造佛寺於山上，名曰「龍翔寺」，賜大臣子弟為官。又立東庠於舊宮，以行鄉射之禮。帝常親臨東庠，考試學生，其有經通秀異者，擢充近侍。是歲，始不用晉年號，自稱十二年。

第一九五回　慕容皝擊高句麗
　　時高句麗犯境，慕容翰言於燕王皝曰：「宇文屢為國患，今逸豆歸篡竊得國，群情不附；加之庸暗，將用非才，國無防衛，軍無部伍，臣久在其國，悉其地形；今若擊之，百舉百克。然高句麗去國密邇，必乘虛掩吾不備，此心腹之大患也。宜先平之，還取宇文如反手耳！二國既平，利盡東海，國富兵強，無內顧之憂，然後中原可圖也。」皝大喜曰：「卿謀至善。然高句麗有二道，北道平闊，南道險狹，從何可往？」眾將曰：「宜從北道。」翰曰：「不可。虜皆重北而輕南，宜率銳兵從南道擊之，出其不意，丸都不足定也。別遣偏將出北道，縱有蹉跌，其腹心者已潰，四肢無能為也。」皝從之，自將精兵四萬出南道，以翰及慕容霸為前鋒，別遣長史王寓等將兵一萬五千出北道，以伐高句麗。
　　其主王釗聞知燕兵犯境，果遣弟武率精兵五萬以拒北道，自引羸兵五萬而備南道。時慕容翰已先至，與釗合戰，不分勝負。燕王皝大兵繼至，高句麗兵不敢交鋒，望風而潰，因此大敗。翰、霸諸將乘勝，兵不血刃直入丸都。高句麗王釗單騎走遁山谷。燕王皝入丸都城，獲其主王釗母妻，使人去探北道之兵，回報王萬與王武戰於北道，都皆敗沒。武令勒兵還救丸都，皝大驚，命諸將休追王釗，使人去招其降，釗不從。皝欲窮追獲釗，韓壽曰：「高句麗之地，不可戍守，今其主亡民散，潛伏於山谷，大軍既去，必復鳩集，收其餘燼，必復為患。不若發其父墓，取其屍及生母妻子而歸。俟其束手來降，然後返之，撫以恩信，策之上也。」皝遂從之，使人發釗父墓，而取其屍，及母妻子載歸。又擄男女五萬餘口，毀丸都城，振旅而還國矣。
　　十二月，晉康帝立皇后褚氏，就遣使征後父豫章太守褚褒為侍中，褒以後父不願居任事，康帝除江州刺史，命鎮半州，褒始就鎮。
　　卻說趙王虎無道，苦虐晉民，作台觀四十餘所於鄴；又營長安、洛陽二宮，工作者四十萬餘人；又救境內治南伐西討東征之計，皆三五發卒，造舟用五十萬餘人，船夫十七萬人。公侯、牧宰，竟營私利，因是百姓失業。貝丘人李弘，集眾怨，欲謀作亂，事發，被虎誅之，連坐者數十家矣。時近侍奏，濟南平陵城北石虎，忽一夕移於城東南，有狼狐千餘跡隨之，跡皆成蹊。趙王虎喜曰：「石虎者朕也，從西北而徙東南，天意欲使朕平江南也！其敕諸州兵明年悉集，朕當親統六師，以奉天命。」群臣皆賀，上《皇德頌》者，一百數十人。因制：「征士五人出車一乘，牛二頭，米十五斛，絹十匹，不辦者斬。」
　　民皆鬻子以供，猶不能給，自經於道樹，死者相望。

第一九六回　時擬深源如管葛
　　癸卯二月，高句麗王釗見燕軍退，復還丸都，備禮朝貢於燕，燕王皝大悅，撫以善言，還其父屍，留其母為質。命其歸丸都，永為高句麗王，釗拜謝而去，其母后數年亦還之。
　　七月，晉康帝設朝，詔群臣議經略中原，會庾翼詔入上表，命梁州刺史桓宣伐趙，帝許之。
　　卻說翼在武昌，數有妖怪，欲移鎮樂鄉。王述聞知，使人與冰箋，箋曰：樂鄉去武昌千有餘裡，數萬之眾，一旦移徙，與立門壁，公私勞擾；又江州當溯流供給，力役增倍；且武昌實江東鎮戍之中，非但捍御上流而已。緩急赴告，駿奔不難。若移鎮樂鄉，遠徙西陲，一朝江州有虞，不相救接。岳方重將，固當居要害之地，為內外形勢，使窺窬之心，不知所向。昔秦忌『亡胡』之讖，卒為劉、項之資；周惡□弧之謠，而成褒姒之亂。是以達人君子，直道而行；禳避之道，皆所不齲正當擇人事之勝理，思社稷之長耳！
　　冰得述箋，轉付庾翼，移鎮之事乃止。庾翼為人沉毅，喜功名，不尚浮華。
　　琅玡內史桓溫，字元之，彝之子也。尚南康公主，有豪爽之風概。初生未期歲，太原溫嶠見之曰：「此兒有奇骨，可使其啼！」及聞其音而賀彝曰：「真英物也！此郎必大貴，吾等不及也！」彝因嶠賞歎，名之曰溫。溫嶠曰：「果爾，後將易吾姓也！」後溫長成豪爽，姿貌奇偉，面有七星。少與沛國劉恢善，恢嘗稱之曰：「溫眼如紫石稜，須作蝟毛磔，孫仲謀、晉宣王之流亞也！」自此知名，襲父爵為琅玡內史。與庾翼甚善，上疏薦溫於康帝曰：溫有英雄之才，願陛下勿以常吏遇之。宜寄以方藩之任，必有弘濟艱難之勳也。
　　帝納之，以溫為荊州刺史。
　　時杜帢、殷浩，並名皆冠世，翼獨弗之重也。左右或問之，翼曰：「此輩宜束之高閣，俟天下太平，然後徐議其任耳！」
　　朝廷知浩，屢下征書，浩固辭不就，屏居十年，時人擬之管、葛。謝尚、王述，常伺其出處，以卜江左興亡，相與省之，知浩有確然之志。既退，相謂曰：「深源不起，當如蒼生何？」
　　當翼請浩為司馬，朝廷詔除為侍中、安西軍司馬，浩不應。翼使人遺浩書曰：王夷甫立名非真，雖雲談道，實長華兢。明德君子，遇會處際，寧可然乎！
　　浩猶不起。浩父羨為長沙相，在郡貪殘，庚冰與翼書之，翼報書曰：殷君驕豪，亦似由有佳兒、弟，故不令物情難之。大較江東之政，向煦豪強，時有行法，輒施之寒劣。如往年偷石頭倉米數百萬斛，皆是豪將軍輩，而殺倉督監以塞責。山遐為余姚，以為官出豪強所藏二千戶，而眾共驅之，令不得安席。雖前宰皆誤謬，江東事去，實此之由。兄弟不幸，橫陷此內，不能拔足於風塵之外，當共明目而治之。荊州所統二十餘郡，惟長沙最惡，惡而不黜，與殺監督者，又何異哉？
　　時翼以滅胡取蜀為己任，亦遣使約燕、涼，刻期大舉。康帝集群臣商榷，朝議多以為難，惟冰意與之同，而桓溫、譙王無忌二人讚成之。至是，帝詔翼經略中原。冀欲率眾北伐，表桓宣督諸軍於丹水，桓溫為前鋒都督，率眾入臨淮，並發所統六州奴及車騾驢馬，因此百姓嗟怨。
　　八月，卻說庾翼欲移鎮襄陽，恐朝廷不許，又遣使奏移鎮安陸，帝使人詔止之。翼勿聽，違詔北行。至夏口，復表求鎮襄陽。時翼有眾四萬，帝以庾翼都督證討諸軍事，遣兵出鎮武昌，以為繼援。征何充輔政，又征褚裒為衛將軍，領中書令。
　　惟充應命，褚裒以近戚畏嫌，彝復督充鎮金城。
　　甲辰二年正月，趙王虎宴群臣於太武殿，忽有白雁數百隻，集馬道之南。時諸州兵集者百餘萬，欲南侵。太史令趙覽奏曰：「白雁集廷，宮室將空之像，不宜南行。」虎乃臨宣武觀，大閱而罷之。

第一九七回　燕王皝滅宇文部
　　卻說燕王皝與左司馬高詡，謀伐宇文逸豆歸，詡曰：「伐之必克，然不利於將。」皝即集諸將，率兵起行。詡告人曰：「吾此往必不能返，然忠臣不避也。」於是率兵以慕容翰為前鋒，長驅而進。
　　宇文逸豆歸聞知燕王率眾犯境，即遣南羅大涉夜干將兵一萬迎戰。皝素聞涉夜干之勇名，由是失色。謂兄翰曰：「涉夜干勇冠三軍，不可輕敵，宜少避之。」翰曰：「涉夜干素有勇名，一國所賴；今吾克之，其國不攻自潰矣！然吾熟知其人，雖有虛名，實易敵耳！不宜避之，以挫吾兵銳氣！」皝曰：「既如此，兄可與戰。」
　　於是翰與高詡等驅兵出戰，涉夜干亦揮軍出陣，兩下交戰。
　　涉夜干持槍拍馬，出陣搦戰，慕容翰與高詡各舞刀迎戰，未十合，涉夜干佯輸而走，高詡拍馬追趕，不至三十步，被涉夜干伏流弩於陣內，一時俱發，詡中流矢而退，翰亦中其流矢而退，還陣。涉夜干追殺入燕陣，被翰閃過一旁，涉夜干馬急搶先至中，被翰提刀以斬之，而屍橫落馬。宇文士卒見涉夜干已死，不戰而潰。燕兵大勝逐之，逐克其都城；逸豆歸走死漠北，宇文氏由此散亡。皝徙其眾於昌黎，得地千餘里。
　　高詡因中流矢，至是而卒，燕王皝不勝傷悼，命厚葬之。
　　詡善天文，皝嘗謂曰：「卿有佳書而不見與，何以為忠？」詡曰：「臣聞人君執要，人臣執職；執要者逸，執職者勞，故後稷播谷，堯不與焉。占候、天文，晨夜辛苦，非至尊之所宜親，陛下將安用之？」皝默然。皝滅宇文部，振旅還都。
　　時「熒惑」守「房心」。趙太子宣怒領軍王朗，會「熒惑」守「房心」，使太史令趙覽訴於趙王虎曰：「今『熒惑』為怪，宜以貴臣王姓者當之，可禳國家之患。」虎曰：「誰可當？」
　　覽曰：「無有貴如王領軍者！」虎曰：「次更誰可？」覽無以對。虎因曰：「惟王波耳！」即下詔，追波前議楉矢事，腰斬之。群臣奏其無罪，後乃追贈司空。

第一九八回　孝宗穆帝即龍位
　　卻說桓宣率軍五萬伐趙，軍至丹水，趙王虎使將李羆以軍三萬拒之。次日交戰，桓宣為羆所敗，愧憤而卒。庾翼聞宜敗而慚死，恐諸軍亡散，急遣其子庾方之去代領宣軍而屯之，因此兩下相持，堅壁不戰。
　　九月，康帝疾篤，急召集諸大臣入宮，議立後嗣。庾冰、庾翼欲立會稽王昱為嗣，何充建議立皇子聃為嗣，帝從之，乃立皇子聃為皇太子。立訖，康帝崩，年二十三歲。何充等代為喪事畢，奉太子聃即大位。聃年方三歲，尊皇后褚氏為皇太后，請皇太后臨朝稱制，加何充為侍中、錄尚書事，總攝朝政。由是庾冰、庾翼深恨於充。
　　卻說充薦後父褚裒總朝政，裒固辭，請居藩鎮，於是改調裒都督徐、兗，使鎮京口。尚書奏：「裒見太后，在宮廷則如臣禮，在私室則嚴父。」後從之。時皇太后設白紗帳於太極殿，抱穆帝垂簾。
　　十月，荊江都督冰卒，庾翼聞兄冰已死，乃留子方之戍襄陽，自還鎮夏口，朝廷詔還復督江州。翼既督江州，繕修軍器，大佃積穀，以圖後舉伐趙。
　　乙巳，孝宗穆皇帝永和元年正月，趙王虎發諸州四十萬餘人，治未央、洛陽宮，造獵車十乘，剋期校獵，自靈昌津南至滎陽，數千里為獵場，若人犯其禽獸者，罪至死。虎又增置女官二十四等，大發民女三萬餘人以配之。由是郡縣媚其旨，務擇美淑之女，因此奪人婦者九千餘人；百姓妻有美色，豪勢遂脅之，率多自殺。十州軍民，皆有怨聲。石宣及諸公又私令采發之美女，亦有一萬餘人，總會鄴宮。虎與百官，一同簡閱諸女。虎大悅之，封使者十二人，皆為列候。光祿大夫逯明切諫曰：「內作色荒，外作禽荒，甘酒嗜音，峻宇雕牆，有一於此，未或不亡。今天下未定，而大王淫樂如此，犯先聖之模範，恐非國家之久計也！」季龍大怒，乃遣龍騰侯招執明殺之。自是朝臣杜口為祿仕而已。虎貪而無禮，有十州之地，金帛珠玉及外國奇珍異寶，不可勝計，而猶以為不足，又使軍人發掘歷代帝王及先賢陵寢，取其寶物入內，由是大失民望。

第一九九回　燕罷苑囿給新民
　　卻說燕王皝以牛假貧民，使佃苑中，稅其十之八，自有牛者稅其七。記室參軍封裕諫曰：「古者什一而稅，天下之中正也。降及魏晉，仁政衰薄，猶不過取其七八也。今殿下拓地二千里，增民十萬戶，其無田者十有三四，是宜悉罷園囿，以賦新民，無牛者，官給其牛，不當更改重稅也。今官司猥多，皆宜澄汰；工商末利，宜立常員；學生三年無成，當令為農；參軍王憲、大夫劉明，近以言忤旨，免官禁錮；長史宋該阿媚苟容，輕訴良士，不忠之甚也！此數事皆關國家之利害，若明正法律，管取身安，國家可保也。」皝默然，乃即下令，悉從其言。仍賜裕錢五萬，宣示忠良，欲陳過失者，勿有所諱。
　　卻說皇太后褚氏稱制，以會稽王司馬昱為撫軍大將軍、錄尚書六條事，又詔征後父褚裒輔政。裒欲卸政歸鎮，眼前無可托者，當尚書劉遐說之曰：「會稽王昱，令德雅望，足下宜以大政授之。」裒固辭之，與司馬昱而自歸藩。昱乃清虛寡慾，尤善玄言，與劉惔、王濛、韓伯為談客，郗超、謝萬為掾屬。
　　郗超，乃郗鑒之孫也，少時卓犖不羈，隨父默簡沖退而嗇於財，積錢至數千萬，嘗開庫任超所取，超施散親戚，一旦都荊謝萬，乃安之弟也，清曠秀邁，亦有時名。
　　十月，江州都督庾翼病篤，遣人上表，以桓溫為荊州刺史，委之以重任。及是翼卒，朝廷已知，時朝議以諸庾世在西藩，人情所安，欲從其請，以溫代之。何充出曰：「荊楚，國之西門，戶口百萬；北帶強胡，西鄰勁蜀。得人則中原可定，失人則社稷可憂。陸抗所謂：『存則吳存，亡則吳亡』者也。豈可以白面少年當之哉？」會稽王昱曰：「桓溫英略過人，有文武器干，西夏之任，無出其右者！」當丹陽尹劉恢亦奇溫才，然知其有不臣之心，謂會稽王昱曰：「溫不可使居形勝之地，其位號常宜抑之，明公宜自居上流，以惔為軍司，可保社稷無後日之憂。」昱弗聽，使人以溫代翼，又以惔監督中軍，以代庾方之。

第二○○回　漢王殺其弟李廣
　　漢自李壽於癸卯年卒，群臣立其太子李勢為漢王。其時，勢弟李廣，以勢無子，求為太弟，勢不許，當有解思明諫曰：「陛下兄弟不多，若復有所廢，將亦孤危。」固請許之，勢疑其與廣有謀，收斬之。襲廣於涪城，廣遂自殺。思明被收，歎曰：「國之不亡，以我數人在也，今其殆矣！」思明有智謀，敢諫諍，素得民心，及其死，士民無不哀之。
　　卻說姚弋仲清儉正直，不治威儀，言無畏避，趙王石虎甚重之，以為冠軍大將軍。
　　丙午二年正月，揚州刺史、都鄉侯何充卒。充有器局，臨朝正色，能以社稷為己任，所選用皆以功效，不思親舊。及卒，朝廷惜之，謚曰「文穆」。
　　卻說燕王皝率眾二萬襲扶余，扶余國王玄以兵扼之，被皝用伏軍計邀戰，擄其王玄以歸，滅其國為郡。
　　三月，後父褚裒表薦顧和、殷浩於朝廷，朝廷詔以和為尚書令，以浩為揚州刺史。和有母喪，固辭不起，親屬勸之起，和謂所親曰：「古人有釋縗絰從王事，以其才足翰時故也。如和者，正足以虧孝道，傷風俗耳。」浩亦固辭，會稽王昱遣人以書與浩曰：昱當厄運，危弊理盡；足下沉識淹長，足以經濟。若復深存挹退，苟遂本懷，恐天下之事，於此去矣。足下去就；則時之興廢也，家國不異，宜深思之！
　　浩得是書，乃就職，領揚州刺史。
　　史說前涼張軌，安定烏氏人也，漢趙王張耳十七世孫，晉惠帝永寧元年為涼州刺史，因據之；安帝拜為涼州牧、西平公。
　　後軌生實，實生茂，茂生駿。駿是年四月卒，僚佐立其子重華為涼州牧、西平公，復自稱涼王。

第二○一回　涼州謝艾破趙兵
　　卻說趙黃門嚴生惡朱軌，會久雨，因見趙王，譖軌不修道路，謗訕朝政。趙王虎囚之。苻洪諫曰：「陛下德政不修，天降大雨，七旬乃霽，霽方二日，雖有鬼兵百萬，未能去道路之塗潦，而況於人乎？願止作役，罷苑囿，出宮女，赦朱軌，以副民望。」
　　虎雖不悅，亦不之罪。為之罷長安、洛陽作役，而竟誅軌。
　　又立私議朝政之法，聽吏告其君，奴告其主。公卿以下，朝覲以目，不敢相過談話。
　　是時虎欺涼州牧張駿卒，重華新立，乃遣將軍王擢、麻秋領兵三萬，出擊涼州。大兵起行至界，張重華已知，悉發境內兵，使裴恆為將御之，久而不戰。當司馬張耽上言曰：「國之存亡在兵，兵之勝敗在將，今議舉將多推宿舊，夫韓信之舉，非舊德也！蓋才之所堪，即任之以事；主簿謝艾，兼資文武，可用也。殿下若用，必克趙也。」
　　於是重華召艾，問以方略，艾曰：「願請兵七千人，必破趙而後言。」重華拜艾為監軍將軍，給步騎五千與行。艾遂引兵出城。夜有二梟鳴於衙中，諸軍皆以為凶。艾曰：「六博得梟者勝，今有泉梟衙中，克敵之兆也。汝等何疑？」次日率眾，身先出與趙戰，未及十餘合，大破之。王擢退兵二百里。
　　卻說麻秋以一軍攻陷金城，獲其縣令車濟，秋招其降，濟不從，伏劍而死。又遣人以書致宛城都尉守來降，李矩曰：「為人臣，功既不就，惟有死節耳！」先殺妻子而後自刎。麻秋歎曰：「義士也！」命人收而葬之。

第二○二回　李奕舉兵攻成都
　　卻說漢王李勢，驕奢淫侈，不恤政事，罕接公卿，信任左右，讒說並進，刑罰苛濫，於是中外分心。太保李弈自從晉壽舉兵反，眾至十萬，圍繞成都。漢王勢自率禁兵登城助戰。李奕見勢自登城上，親自披掛至城下，數勢之罪，被勢執弓射之，中弈項而死。漢兵見弈被射死了，乃開城門出擊，大敗奕眾，還。自是西至犍為、梓潼，佈滿山谷十餘萬落，擄掠四野，不可禁制，大為民患。加以饑饉，四境蕭條。

第二○三回　桓溫率師入伐蜀
　　十一月，桓溫召諸將，商議伐漢，諸將佐皆以為不可。惟江夏相袁喬曰：「夫經略大事，固非常情所及耳；智者了於胸中，不必待眾言皆合也。今為天下患，胡蜀二寇而已。蜀雖堅固，比胡為弱，將欲除之，宜先其易者。李勢無道，人民不附，且恃險遠，不修武備，宜以精兵萬人，輕騎疾趨，比其覺之，我已出其險要，可一戰而擒也。蜀地富饒，戶口蕃庶，諸葛武侯用之抗衡中原，若得而有之，國之大利也。」
　　溫曰：「論者以大軍既西，胡必覬覦？」喬曰：「此似是而非。胡聞我萬里遠征，必以為內有重兵，決不敢動；縱有侵犯，沿江諸軍，足以拒守，必無憂也。」溫大悅曰：「君謀乃吾志也！」戒嚴旦日，不待詔命，拜表即行，委長史范汪以留事。
　　朝廷得表，聞溫伐漢，皆以蜀道險遠，眾少而深入，多以為憂。惟劉惔以為必克，眾問其故，惔曰：「以博知之，溫善博者也，不必得則不為，但恐得蜀之後，專制朝廷耳！」眾服其論。

第二○四回　漢王面縛輿櫬降
　　丁未三年三月，晉兵前望夔關不遠，桓溫在馬上觀看，但見前面沿江旁山，一陣殺氣騰起。溫勒馬不進，言曰：「三軍不得前進，前面必有埋伏。」隨令三軍，倒退十里之外地勢空闊之處排開，以備交戰。使戰馬萬餘騎，前去細探，回報：「無軍。」桓溫不信，下馬登高望之，殺氣從地而起。溫又使人仔細探著，回報：「江邊止有亂石七八十塊堆著，並無軍馬。」
　　桓溫深疑，尋土人問之。須臾尋到數人，溫問亂石作堆何故？
　　土人告曰：「吾聞老者云：亂石乃諸葛丞相入蜀之時，特來此處運石，壘成陣勢於沙灘之上，常有氣從內起，此處地名魚腹浦也。」桓溫聽罷，上馬引數十騎，來看亂石，乃立在山坡上，向下觀看，四面八方，皆有門戶。其石皆八行，行相去二丈。
　　時諸將皆不識也，不識者乃笑曰：「此惑人之術耳！有何異哉？」惟桓溫曰：「此乃『八陣圖』也，內按常山蛇勢，誰謂陸遜不困此也？」遂引從騎下山坡，直入石陣中觀看。看時，日且將墜，但見怪石嵯峨似劍，重疊如山，江濤洶湧，卻似戰鼓之聲。桓溫觀罷，讚歎不已，引兵直過。史官有詩贊八陣圖曰：
　　孔明施妙用，佈陣向沙堤；
　　已許桓溫識，先教陸遜迷。
　　江聲喧鼓角，山景吐雲霓；
　　廟貌今猶在，應須不用疑。
　　卻說桓溫軍至袁衣縣，李勢聞知大驚，遣將軍咎堅率大兵，趨合水以拒之。諸將進計曰：「今晉兵大至，地理必疏，宜設伏兵於江南，待其過半擊之，則溫可擒矣。」咎堅曰：「桓溫能博，彼必料伏，安能破之？不如先引兵向犍為處以抗之，可保萬全。」乃引眾向犍為。
　　溫兵先至彭模，桓溫聞漢以堅為將向犍為，集諸將商議。
　　時諸將議欲分兩道兩軍並進，以分漢兵之勢。袁喬曰：「不可！今懸軍深入，當合勢齊力，以取一戰之捷。萬一偏敗，大事去矣！不如全軍而進，棄此釜甑，持三日糧，以示士卒無還之心，勝可必矣。」
　　溫從之，依計而行。留後軍孫盛將羸兵二千守輜重，自率步卒二萬，直指成都。溫進，遇漢將李權，溫大罵：「無端匹夫，今領大兵百萬，猛將千員，已入巢穴，為何不降？猶敢抗拒！」權與溫將袁喬戰，喬佯敗而走。權追五里，炮聲起，伏兵齊出，權兵大敗，望山而走。桓溫催軍追殺，三戰三捷，漢兵走散。咎堅兵至犍為，方知為溫軍從異道至成都之十里陌者矣。咎堅急領軍還，堅眾自潰，不敢交鋒。漢王勢見溫軍至近，乃悉集眾將出戰，兩下皆至笮橋。二軍會戰，溫前鋒不利，矢石及至溫馬首，眾懼欲退，而鼓吏驚慌，誤鳴進鼓。袁喬拔劍親督率士卒力戰，十餘合，大破之。漢兵潰走，李勢勒馬走回城。桓溫乘勝驅兵至成都，縱火燒其城門。漢人惶懼，無復鬥志。李勢知不能拒，集文武輿櫬面縛詣溫軍門投降。溫遂引人入城，差人送漢王勢於建康面君，朝廷詔封李勢為歸義侯。
　　溫既克蜀，急引漢司空譙獻之等以為參佐，舉賢旌善，蜀人悅之。溫留成都三十餘日，始振旅還江陵。蜀自李特至勢，凡四十六年，至是滅之。
　　卻說晉後垂簾，論平蜀之功，欲以豫章郡封桓溫，左丞陶蕤言：「溫若復平河洛，將何以賞之？」於是乃加溫為征西大將軍、開府儀同三司，封臨賀郡公。
　　溫既滅蜀，朝廷憚之。而溫自平蜀之後，雄姿豐氣，自謂其是宣帝、劉琨之儔，諸將將為王敦之比。溫心甚不平，而恨諸將。諸將設一計，使一老婦，偽作劉琨之妓女，入訪桓溫，一見溫潸然而泣。溫問：「汝乃何處婦人，敢來此處發悲？」
　　老婦答曰：「妾乃劉司空琨之妾，昨見郡公遊街，甚似劉司空，因來訪見，果似無他。令人見鞍思馬，睹物傷情而致悲耳！」
　　溫聞老婦說其貌似劉琨，心中大悅，即入內再整衣冠，又呼老婦問曰：「吾與劉司空何如？」老婦曰：「面甚似，恨薄；眼甚似，恨小：肉甚似，恨赤；形甚似，恨短；聲甚似，恨雌。」
　　溫假悶，喝退老婦，於是內不解帶昏然而睡，不怡有數日。
　　溫既滅勢，朝廷憚之，晉後亦憚其威，遂問群臣曰：「睹桓溫掌握兵權，恐有異志，何以制之？」當會稽王司馬昱曰：「今有揚州刺史殷浩，天姿英傑，智識高明，時人號為管、葛，天下聞名，朝野推服。陛下降詔，宣其入朝，使其都督內外諸軍，參綜朝權，足以抗溫。」後然之，於是使人擬詔，詔揚州刺史殷浩入朝，以浩為中軍將軍、假節鉞、都督中外諸軍事，總理六軍。昱引為心膂，參綜朝權，欲以抗溫。由是與桓常相疑貳，浩以王羲之為護軍將軍。羲之以為內外和協，然後國家可安，勸浩不宜與溫構隙，浩不從。
　　卻說趙將麻秋既克金城，率眾來攻袍罕，晉陽太守郎坦欲棄外城。武城太守張俊曰：「棄外城則動眾心，大事去矣！宜固守之。」於是旦夕守禦。秋率眾八萬，圍塹數重，雲梯地突，百道皆進，城中以死御之。秋眾死傷數萬，料不能克，退保大夏。
　　郎坦使人求救於涼王張重華，重華使謝艾率步騎三千進臨河。艾自乘軺車，戴白乂，鳴鼓而行。秋望見怒曰：「艾年少書生，冠服如此，是輕我也！」即命黑槊龍驤三千人馳擊之。
　　艾左右驚慌大擾。艾踞胡床，指揮處分，使張瑁三千人皆從間道，截趙軍之後。趙人見艾端坐不動，以為有伏兵，懼不敢進。
　　相持半日，張瑁兵出趙兵之後，趙軍忙退，艾乘勝進擊，大破之。
　　麻秋堅守大夏，不敢輕出，即使人報知趙王虎。虎大怒，即遣將軍孫伏都率步騎三萬，會秋軍馬，長驅濟河。謝艾埋伏弓弩手二千於山谷左右，自將交戰詐敗，伏都與秋追至谷口，弩矢如雨，趙兵少退。艾身先率精騎殺出，乘退一擊，殺得趙兵十去其七，伏都引殘兵悉退本境去了。艾亦屯住別險以拒之。
　　趙王虎聞知伏都兵敗，歎曰：「吾以偏師定九州，今以九州之力困敝之，建城有人焉，未可圖也。」有沙門吳進言於虎曰：「胡運當衰，晉當復興，大王宜益營建工役，勞苦晉人，以壓此氣，方保國昌。」虎從之，下詔使尚書張群發近郡男女九十六萬，車十萬，來運土築華林園及築長城於鄴北，廣長數十里，燃燭而作，暴風大作，死者數萬人。當御史趙攬切諫日：「今王初遷都於鄴，不施仁惠於百姓，而行暴虐於萬民，營建無益之園牆，大勞有限之民力，誠恐禍起蕭牆之內，徒作萬里之城。」虎大怒曰：「牆朝成夕沒，吾無恨矣！汝何多言？」
　　於是不聽。
　　時揚州太守進黃鵠雛五隻，頸長一丈，其鳴聲十里外聞之。
　　虎命泛之於玄武池，以為祥物。又命石宣祈謝於山川，因使其遊獵。乘大輅，羽葆華蓋，建天子旌旗，十有六軍，戎卒十八萬，自金明門出。虎自登雲霄樓觀望，笑曰：「季龍父子如是，若非天崩地陷，世人安能害我？從今高枕而臥，當復何愁？但抱子弄孫，自為樂耳！」
　　石宣引戎卒十八萬，游過三州十五郡之地，供給以後資儲，無有孑遺。宣游過復還朝，虎又命秦公石韜亦如之，乘次輅，羽葆華蓋，建天子旌旗，領六軍，戎卒十八萬出遊。韜辭虎出，引眾游於秦、雍，宣怒其與己均敵，宦官趙生曰：「殿下要嗣大位，宜早除韜，不然，後患則繼至矣。」宣深然之。
　　十一月，朝廷聞張重華屢破趙兵，遣侍御史俞歸去涼，封重華為西平公。歸領旨去涼，封公。重華欲稱涼王，未肯受詔。
　　使所親私謂歸曰：「主公奕世為晉忠臣，今曾不如鮮卑，何也？」歸曰：「吾子失言，昔三代之王也，爵之貴者，莫如上公；及周之衰，吳、楚皆僭號為王，而諸侯不之非，皆以鑾夷畜之也。假使齊魯稱王，豈不四面攻之乎？漢高祖誅滅彭、韓等，皆權宜之計，非厚之也。主公以貴公忠賢，故爵之以上公，任之以方鎮，寵榮極矣！豈鮮卑夷狄所可比哉？且吾聞之，功有大小，賞有輕重；今貴公始繼世而為王，若率河右之眾東平胡羯，修護陵廟，迎天子返洛陽，將何以加之乎？」所親以歸言告重華，重華始受公封。
　　是時，雍州楊初聞晉封涼西平公，亦遣使人人建康稱藩。
　　朝中群臣，皆議以詔封初為雍州刺史、仇池公，楊初自此歸晉矣。

第二○五回　石宣謀父不遂誅
　　戊申四年八月，趙王虎次子石韜有寵於虎，虎常欲立之，以太子宣居長，猶豫未決。宣知虎意欲立弟韜，乃謂左右賈柸、趙生曰：「今上欲立韜，汝能為我殺韜，吾當以韜國邑分封汝等。韜死，主上必臨喪，吾因行大事，蔑不濟矣。」
　　柸、生諾出，各藏利刃，聞韜出遊龍華寺佛捨中，趙生隨入，將韜殺之而逃。親隨人各無寸兵，不敢追捕，即收殮其屍回朝。奏知趙王虎，虎大哭，哀痛氣絕，久之方蘇，欲自臨觀其喪。司空李農諫曰：「害秦公者，未知何人？」蠻輿未敢輕出，既而乃止。使人出訪其事，方知是太子石宣謀殺之，虎即出殿集文武，囚宣殺之，鄴北家屬，縱火焚訖。虎登中台觀之，取灰分置諸門交道中，殺其妻子九人。宣幼子方數歲，虎亦愛之，抱之而泣，意欲赦之。大臣李農等言不肯，取殺之，兒挽虎衣大叫，至於絕帶，虎因此得玻東宮衛土高力以萬餘人，走戍涼州。
　　卻說燕王慕容皝庶兄慕容翰，性豪雄，多權略，猿臂工射，膂力過人，皝深忌之。先因廆崩世，皝嗣位，翰乃奔投段氏，後又奔宇文部。為思家鄉，與商人王車而逃。宇文歸聞知，使勁騎百餘，去追捉慕容翰。翰知後有追兵，即立而待，遙謂追者曰：「吾之弓矢，汝曹足知，莫來相逼，自取死也！若不信，汝可立於百步之外豎刀，看吾射中刀環者，汝便宜返；如不中，可前來電。」追兵乃立於百步之外，以刀豎起，翰便以左手挽弓，右手搭箭，連發三箭，皆中刀環。追兵驚異，皆散走回去。
　　因是翰得逃命歸國，來見燕王皝。皝大喜，以為右衛將軍。因伐宇文部，為流矢所中，臥病數月後便瘥。因在家試騁馬演刀，被人密告燕王皝，稱翰在家演武，將欲為亂。皝雖藉翰勇略，然心終忌之，因是誣其謀逆，遂使人以鴆酒賜死。翰曰：「吾負罪出奔，既而復還，死已晚矣。然羯賊跨據中原，吾不自量，欲為國家蕩一區夏，此志不遂，抱此遺恨！」言訖，飲藥而卒。
　　可憐志士遭害，抱恨而亡。是時國人見翰飲鴆而死，無不冤之。
　　時燕王皝引兵出畋於西鄙山，至濟河，忽見二父老，身著朱衣，乘坐白馬，立於其前，舉手揮皝曰：「此非獵所，王宜還也！」言訖，奄忽不見。皝秘之在心，不與眾言，遂過濟河，連日大獲走獸。又見一白兔馳過，皝馳射之，忽然失腳翻身，跌落崖下。眾官救起，身帶重傷，方對文武訴說前見父老指揮之事。文武曰：「既如此，火速回朝。」言訖，即時換馬回宮，因此得病，十分沉重。喚太子入內囑之曰：「我聞人之將死，其言也善；鳥之將死，其鳴也哀。故以語汝：今中原未平，方資英傑以經世務。恪智勇兼濟，才堪重任，汝其委之。陽士秋志高行潔，忠於貞固，可托大事也。尚其切記我言！不可忽忘。汝善待之。」囑訖，徐徐氣絕而薨。百官舉哀發喪，立太子慕容雋為燕王。
　　慕容雋，字宣英，皝之第二子。初，廆嘗言：「我積德累仁，子孫當有中原。」既而，皝生慕容雋，廆曰：「此兒骨相不凡，我家得之，必有興王者矣。」雋姿貌魁偉，博覽圖書，有文武干略。及皝身死，眾臣立之，僭即燕王之位，謚父皝曰「文明」。

第二○六回　趙立世子為太子
　　卻說趙王虎大集群臣於中殿，議立太子，太尉張舉曰：「燕公斌有武略，彭城公遵有文德，惟陛下所擇者也。」初，虎之拔上邽也，將軍張豺獲前趙王劉曜之女，有殊色，納於虎，虎娶之，生齊公世。桃豹乃說虎曰：「陛下再立太子，其母甚賤，故禍亂相尋。今宜擇其母貴子孝者而立之。」虎納其言，令公卿上疏請之。大司農曾真不肯署名，虎問其故，真頓首曰：「天下重器，不宜立少，故不署。」虎稱其忠，而不能用，遂立世為太子，以劉昭儀為皇后。
　　十二月，晉後以蔡謨為司徒，謨上疏固辭，謂所親曰：「我若為司徒，將為後世所曬，義不敢拜也！」

第二○七回　弋仲司兵討梁犢
　　己酉五年，趙王虎自稱皇帝。虎既即大位，遂大赦境內，故東宮高力等萬餘人謫戍梁州，行達雍城，不在赦例。高力督梁犢率眾作亂，攻打下辯城，掠民財。梁犢出戰，執斧，施一丈柯，攻戰若神，所向崩潰，無人敢拒。因長驅而東，北至長安，眾已十萬。樂平張苞領眾五萬拒之，一戰而敗，犢遂引眾殺入洛陽。趙王虎即遣李農率步騎十萬來討之，與犢交戰，未及數合，犢持長斧橫掃中陣，殺人如同摧枯拉朽，斬將似若切蔥，人迎人死，馬迎馬亡，殺得農兵十傷其七，大敗而逃。李農既敗逃回，虎驚大懼，即以其子燕王斌為大都督，統姚弋仲、苻洪、石閔等，率大兵二十萬去討之。
　　時姚弋仲聞虎有命討犢，率本鎮兵八千餘人來至鄴，求見趙王虎，虎未出見，使宦官引內賜食。弋仲怒曰：「主上召我擊賊，當面授方略，我豈為食來耶？且主上不見我，我何以知其存亡？」虎忙力疾見之。弋仲問虎曰：「兒死愁耶，何為而病？兒幼時不擇善人教之，使至於為逆，既誅之，又何愁焉？且汝久病，而立幼兒，汝若不愈，天下大亂！當先憂此，勿憂賊也！彼等窮困思歸，相聚為盜，何能所制！老羌為汝一舉了之。」弋仲性鯁直，人無貴賤皆敬之。虎雖被其面抑，亦不之罪，反賜鎧、馬與之。弋仲曰：「汝看老羌，堪破賊否？」言訖，乃披鎧跨馬於殿中，因策馬南馳，不辭徑去。遂與斌、洪、閔等，領眾至滎陽。
　　次日，弋仲手持鐵鞭，親出前鋒，與梁犢交戰，不二合，斬犢於馬下。殺入犢陣，斬以萬計，賊眾大潰，被苻洪大驅眾軍一掩，眾賊各亡散訖。於是梁州安寧，虎聞之，遣使命弋仲履劍上殿，入朝不趨，封平西郡公。以荷洪為雍州刺史，封略陽郡公。

第二○八回　圖澄葬石歸天竺
　　卻說趙王虎傾心事佛及重佛圖澄，百姓因困，故多奉佛，相競出家，真偽混淆，多生過愆。時著作郎王度奏曰：「佛乃是外國之神，非中華所應奉祀，請除革禁。」季龍弗聽。當佛圖澄知石氏將滅，乃自啟塋墓於鄴西紫陌，因焚香靜坐，喚弟子法祚至而謂曰：「石氏當滅，吾及其未亂，先從化矣。吾死之後，可將我棺葬於我所建墓所。」言訖而卒。法祚舉哀弔孝，收澄入棺，殯葬於鄴西紫陌塋墓。於六十日滿變服，奏趙王季龍，季龍心甚煩惱。忽有沙門從雍州入，聞趙王奉佛好施，因而求見趙王石虎。石虎不悅，而謂曰：「朕自圖澄升天之後，不勝悲愴，欲求再會，不得一見，正此思憶，你可暫退，改日設素請你。」沙門曰：「我從雍州來，見佛圖澄西入關去，何故言死？」趙王石虎大驚，即令僧人且退，使人去鄴西紫陌，掘開塋墓視之，惟有一石而無棺屍。使人以其事回奏趙王石虎，虎心甚惡之。虎曰：「石者，朕也，借石喻我，我將死矣！」
　　果然疾重。
　　四月，虎疾甚，以子彭城王石遵鎮關右，以燕王石斌為丞相，張豺為鎮衛大將軍，並受遺詔輔政。劉太后恐斌為相，不利於太子，矯詔免斌歸第。石遵在幽州聞詔命鎮關右，即歸鄴，欲入宮省疾。劉後詐敕命朝堂受拜遺詔遣之，遵涕泣而去。虎扶病出西關，龍騰中郎三百餘人，列拜於前曰：「聖體不安，宜令燕王入宿衛，典兵馬。」虎曰：「燕王不在內耶，可召來！」然虎不知劉後已廢丞相斌了，故命人去召，而左右皆劉後之用人，當左右對曰：「燕王病酒，不能入。」虎曰：「汝等速馳輦迎之，當付璽綬。」亦竟無行者。虎再四命人去召斌，左右只得行，先報於劉後。劉後命張豺矯虎詔，在內待斌入殺之。於是張豺從劉後之計，入內至昏，使左右人召斌來，豺矯稱虎詔，誣斌之罪，執而殺之。斌遇害，虎亦卒。張豺急扶太子石世即位，劉後臨朝稱制。
　　時石遵已到河內，聞父石虎已喪，石世即位，及殺石斌之事，朝夕痛泣。會姚弋仲、蒲洪及征虜將軍石閔等討滅梁犢，還遇石遵於李城，因相見共說其事，石閔等曰：「殿下長而且賢，先帝亦有意以為嗣，末年惛惑，為豺所誤。今若明豺之罪，鼓行而討之，其誰不開門倒戈，以迎殿下者？」遵從之，曰：「汝能努力，事成以汝為太子，以承大統。」閔諾，遂與姚弋仲率眾還鄴，稱暴張豺之罪，率眾將欲攻城，城中之耆舊、將士，皆開門出而迎之。豺亦惶怖出迎，遵命執之，擐甲耀兵，入升前殿，躄踴盡哀，斬豺於市，夷其三族。計假劉後令，以遵嗣位，封世為譙王，以劉後為太妃，尋皆殺之。
　　遵既即大位，以石閔為都督中外諸軍事。於是鄴中暴風拔樹，震雷雹雨，大如盂升，太武、暉華等殿皆為雹打折破而毀，災及諸門，觀閣蕩然無餘，金石皆荊時沛王石沖鎮薊州，聞石遵殺劉後、太子而自立，乃起兵討遵。遵即使石閔等討之。於是閔等率兵十萬，去討石沖。兩軍會戰於薊縣之西五十里，及交鋒，沖之士卒，皆不敢前進。
　　被閔追入陣，獲衝殺之，又得士卒三萬餘人，領眾回都。次日，入見遵曰：「沖反吾，已獲而殺之。而蒲洪，人傑也，今鎮關中，恐秦、雍之地，非復國家所有，宜改圖之！」遵從之，罷洪都督。洪大怒，悉領家眷私歸枋頭，遣人入建康降晉，朝議許之。

第二○九回　晉燕率師伐趙國
　　卻說慕容霸上書於燕王雋曰：「石虎窮凶極暴，天之所棄，餘燼僅存，自相魚肉。今中國倒懸，企望仁恤，若大軍一振，勢必投戈棄甲而走。」雋曰：「卿言至當。吾國不幸，今遭大喪，恐於軍不利，莫若漸待來春，會晉大舉。」霸曰：「難得而易失者，年也。萬一石氏復興，或有英豪據其成資，豈惟失此大利，亦恐更為後患矣！」雋猶豫未決，將軍封弈、慕容恪曰：「用兵之道，敵強用智，敵弱則用勢。今中國之民，困於石氏之亂，人鹹思易主，以救湯火之災，此千載一時，不可失也！自武宣王以來，而招賢養民，務農訓兵，正俟今日。若復顧慮，豈天意未欲使海內平定耶，將大王不欲取天下耶？」雋從之，遂以慕容惲慕容評、陽騖為三輔將軍，慕容霸為前軍都督，選精兵二十五萬講武戒嚴，為進取之計。
　　七月，桓溫亦聞趙亂，率眾十萬出屯安陸，遣諸將經營北方。趙將揚州刺史王浹，舉壽春來降，朝廷納之，使西軍中郎將陳逵進據壽春。征北大將軍褚裒上表請伐趙，朝廷許之。裒即日戒嚴，率軍直至泗口。時朝議以裒事任責重，不宜深入，宜先遣偏師前進。裒又奏言：「前已遣先鋒王頤之等引兵徑造彭城，後又遣督護麇嶷進據下邳，今宜速發，以成聲勢。」
　　於是朝廷加裒為征討大都督。裒率眾五萬，逕赴彭城。北方士民降附者，日以千計。朝野皆以中原指期可復。惟蔡謨謂所親曰：「胡滅誠為大慶，然恐復貽朝廷之憂！」其人曰：「何謂也？」謨曰：「夫能順天乘時，濟群生於艱難者，上聖與英雄，乃能為也，其餘則莫若度德量力。觀今日之事，殆非時賢所能及！必將經營分表，疲民以逞，既而才略識疏，不能副心，財殫力竭，智勇俱困，安得不憂及朝廷乎？」
　　卻說魯郡五百餘家起兵附晉，遣人求救於裒，裒使部將王龕將銳卒五千人迎之。
　　時趙王遵聞晉兵侵境，使李農引兵五萬來拒。兵至代陂，遇王龕兵至，兩下交戰，晉兵大敗。王龕被害，余兵盡歿無還。
　　裒聞王龕敗歿，以眾退屯廣陵，棟達知裒已退，恐獨力難拒，亦焚壽春積聚，棄城遁還。因此裒領諸將還鎮京口，解征討都督。
　　時河北大亂，趙民二十餘萬口渡河欲來歸附，會裒已還，威勢不振，皆不能自救，死亡略荊九月，張重華自稱為涼王，而重華屢以錢帛賜左右，又喜博弈，頗廢政事。索振諫曰：「先王勸儉，以實府庫，正以仇恥未雪，志平海內故也。今舊積已虛，外難方興，軍旅之符，屢年不息，恐國家不給，支用未敷；況今急而寇仇尚在，豈可輕有耗散，以與無功之人乎？漢光武躬親萬機，章奏詣闕，報不終日，故能隆中興之業。今章奏停滯，下情不得上達，沉冤困囹圄，殆非明主之事也！」重華謝之，始儉，賜攬政改德。
　　卻說趙樂平王石苞，謀率關右之眾攻鄴，而苞貪而無謀，雍州豪傑知其無成，並遣使告請晉梁州刺史司馬勳，率眾赴之。
　　勳遂從其請，率兵至洛口，壁於懸鉤，隔長安二百里。三輔豪傑，多殺守令以應之。趙王遵聞知，與文武議，遣王朗率精兵二萬，以拒勳為名，而實討苞。苞不備，王朗因過其地，馳入獲苞，送鄴而赦之。司馬勳兵少，不敢援，因攻拔宛城，殺趙南陽太守而還。

第二一○回　石鑒殺遵而自立
　　昔趙王遵之發李城也，謂石閔曰：「汝努力，事成獲大位，以汝為太子。」既定，而立衍為太子，閔猶未免為恨。而閔素驍勇，屢立戰功，既總內外兵權，乃撫循殿中將士。中書令孟准勸遵誅之，先除後患。遵見閔權重，眼前無與計者，密召義陽王石鑒等入宮，與鄭太后前同商議誅閔。太后曰：「不可！石閔屢有大功，國之所賴；更兼未有過惡，若誅之，晉、燕必來干境。」遵猶豫，令鑒且退，容再計議。
　　石閔聞遵召鑒入宮，乃自詣宮外等候。鑒果出，閔問：「主上與君議何事？」鑒不敢瞞，以實告閔。閔大怒曰：「吾以德立汝，汝以怨報我！」即歸第，使人召李農至，謂曰：「今主上無道，欲殺我與卿，吾欲廢立，請卿議之！」農曰：「明公何得其語耶？」閔曰：「今日主上召義陽王入宮，議欲誅我及卿，義陽王告我。」農曰：「經目之事，猶恐末真；背後之言，豈足深信？明公息怒，容某試問之。」閔曰：「其事是實，不必去問。」農欲出，閔劫之，不與出第。於是李農只得與閔同謀，使將軍蘇彥、周成率甲士五千人，先入宮執趙王石遵及太子衍弒之。後李農與石閔率百官入殿，推義陽王石鑒即位。
　　鑒既登大位，以石閔為大將軍，李農為大司馬，並錄尚書事。
　　時遵在位一百八十日，俄而被害。
　　卻說流民相率西歸，路由枋頭經過，聞蒲洪為趙王所廢，其流民入，推蒲洪為王。洪納之，於是洪威名大振，眾至十數萬。趙王鑒聞知，懼其逼鄴，與百官朝議以計之。於是，乃遣使以洪為雍州牧，令其往鎮。洪得鑒命，會官屬議，當主簿程樸謂曰：「使君權且與趙連和，分境而治，然後圖之。」洪怒曰：「吾不堪為天子耶？」引樸斬之，不受趙命。
　　十二月，卻說褚裒伐趙不克，還至京口，每聞哭聲甚多，以問左右，左右對曰：「皆代陂死者之家也。」裒慚憤發疾而卒。僚佐奏聞朝廷，褚後哀哭。爾後朝廷以苟羨代監徐、兗軍事。羨時年二十八歲，中興方伯，未有如羨之年少者也。

第二一一回　冉閔監主殺胡羯
　　卻說趙王石鑒既即大位，其兵權盡屬石閔、李農二人，而鑒坐立不安，乃密謂樂平王石苞曰：「閔、農二人，欺朕太甚，慶賞刑律，皆非朕意。卿若能率部下討之，必以其位封汝。」
　　苞諾而出，即點部下五百人，各持兵器，於夜攻閔府。石閔已知，使府內衛兵，堅閉不出。苞欲放火焚燒，恐延及宮殿，攻不克而還。趙王鑒懼，偽若不知者。夜欲殺閔，召將軍孫伏都、劉銖等入曰：「閔、農二人，甚實猖狂，朕欲討之。故使樂平王苞去攻，卿等若懷忠義，亦宜戮力討之。」伏都、劉銖等曰：「臣等亦結有羯士三千，欲誅閔、農久矣，未得尊旨，莫敢自行。既陛下欲誅此跋扈，吾即討之！」鑒曰：「卿好自為之，勿慮無報也！」於是伏都等出宮，率二千人攻閔、農。
　　其時，石閔被石苞所攻不克而去，已知石鑒之謀，見又遣孫伏都、劉銖來攻，乃急漏夜召集諸將士卒，各披掛，俟遣用，而謂李農曰：「今石鑒遣孫伏都、石苞等攻我，只有先下手為強。奈六軍大半羌胡、羯人，怎肯從吾？君有何謀，可急施之！」農曰：「大權在明公掌握，孰敢不從？可遣偏將軍王簡領甲士五千，先入宮守住石鑒，不與其出入，亦不許百官入朝，下令於城中曰：『孫、劉構逆，反黨伏誅，良善一無預也。今日以後，與公同心者留，不同心者任所之』，門不禁，去者任其所之，顧者別同討滅石氏。然後盡誅羯氏，明公自取大業，有何不可？」閔曰：「將軍良策，符合我心。」於是二人計議已定。吩咐王簡諸將，各領計而行。計排已定，孫伏都、劉銖率羯士三千人來攻，石閔大開府門，驅甲士一擊，殺死羯士三千，不留一人。伏都、劉銖，亦被閔斬之。
　　孫、劉既死，王簡領兵入宮，圍住趙王石鑒，鑒私逃入御龍觀，王簡亦率眾守鑒於御龍觀。石閔懸食給之，乃下令於城中曰：「羯賊縱暴，戕刈百姓，今將滅之，願同心者留，不願者任從其行。」於是趙人百里內悉入城，胡羯去者，填門競出。
　　閔、農知胡之不為己用，遂率趙人誅胡、羯，無貴賤、男女、少長，皆斬之，死者二十餘萬。其有屯戍四方者，閔皆命趙人為將帥誅之。其有高鼻多須至有濫死者，又何止十餘萬人。
　　卻說燕王雋聞石氏內亂，乃遣人來見涼王張重華，約會擊趙，重華許之。

第二一二回　冉閔弒鑒改號魏
　　庚戍建元六年閏正月，冉閔欲滅去石氏之跡，托以讖文有「繼趙李」，更國號曰魏，易姓李氏。時新興王石祗鎮襄國，趙之公侯將校皆出奔從祗，祗鹹撫納，約一萬餘人。祗始知冉閔之謀，方招集胡羯將欲討之，恐寡不敵未能速進。趙之諸將張沈、張賀度等，擁眾各數萬，亦皆別屯，不附於閔。
　　汝陰王石琨聞閔幽其主鑒，率兵二萬前來伐鄴，閔即率二軍出城北拒迎。兩軍相遇，交鋒大戰，不數合，琨兵大敗，閔離城五十里下營。
　　時鑒被王簡監在御龍觀，聞汝陰王石琨兵至，密召張沈入觀，私謂曰：「卿乃社稷之臣，先君亦曾德汝，今冉閔囚朕，必有害我之意，愁坐卿等，故未敢行。今聞汝陰王率眾來討，閔出外迎，卿若能滅邪返正，乘虛襲鄴，救朕脫斯羅網，誓與卿等子孫同榮！」張沈曰：「屢有不平之鳴，欲誅此賊，恨未有便。今出城拒戰未回，臣即點軍，明日閉門，先剿絕其反黨，後獲石閔，以報陛下知遇之恩。」言訖即出，與張賀度等商議。
　　早有隨鑒宦者私告閔，石閔大驚，忙人城內與李農定計。次早，即入御龍觀，將趙王石鑒殺之，又殺趙王石虎三十八孫，盡滅石氏之族。
　　時百官皆驚，士民駭異。當司徒申鍾上尊號於閔，閔以讓李農，農固辭不受。閔謂農等曰：「君既不受，吾等故晉人也，請與君分割州郡，名稱牧守，共迎天子還都洛陽如何？」尚書胡睦曰：「陛下盛德應天，宜登大位。晉室衰微，遠竄江表，豈能總馭英雄，混一四海乎？」閔大悅曰：「尚書可謂識機知命矣。」於是即皇帝大位，國號大魏，改元永興元年，以李農為大將軍、都督諸軍事。
　　史說冉閔，字永曾，小字棘叔，乃石虎之養子也。父冉瞻，字弘武，魏郡內黃人。閔幼而果銳，虎撫之為子。至是殺鑒而立為魏。
　　卻說朝廷聞中原大亂，褚後命群臣復謀進取，朝議以浩為中軍將軍、都督揚、豫、徐、兗、青州諸軍事，遣使以蒲洪為征北大將軍、都督河北諸軍事，詔各道進兵。
　　時姚弋仲、蒲洪各有據關右之志，弋仲遣其子姚襄率眾三萬來攻蒲洪。洪已知其來，亦領軍二萬出迎，兩下交兵合戰，襄失地利大敗，死者過半而還。洪擊破姚襄，威名大振，乃自稱為大都督、大將軍、大單于、三秦王，始改姓苻氏，以雷弱兒、梁穆、魚遵、段陵為將相，各執兵分討不降。

第二一三回　燕王擊趙拔薊城
　　卻說燕王慕容雋與慕容霸、慕容輿將兵二十萬，分三道出塞以伐趙。趙守將皆走，雋遂拔薊城。集諸將欲悉坑其士卒，慕容霸諫曰：「坑之不可。趙為暴虐，王興師伐之，將以拯民於塗炭而撫有中州也。今方始得薊而坑其士卒，恐不可以為王師之先聲，而求大功之首務。」雋乃釋之，遷徙其都於薊城。
　　時中州士女相繼而至，雋撫納之。次日，又催軍至范陽，太守李產欲引兵為石氏拒燕，而眾兵莫為其用，燕率兵入城，令長出降。雋納之，悉置幽州郡縣守宰，乃引兵還薊。
　　卻說魏王冉閔先以讖文改姓李氏，至是復自姓為冉氏。因以李農為太宰、錄尚書事，遣使持節赦諸軍，欲以為己用，諸軍皆不從。
　　初，趙故將麻秋為苻洪所獲，以為軍師將軍。秋說洪曰：「冉閔、石祗方相持，中原未可平也。不如先收關中，基業已固，然後東征天下。」洪然之。麻秋身雖歸洪而心欲自立，乃思謀以鴆匿於酒饌中，請洪赴宴飲食之，待洪死以並其眾。謀排已定，令人請苻洪，洪果至，因飲酒中毒而歸，將死，急呼其子苻健入臥榻前，囑之曰：「吾今日因麻秋所請赴宴，飲酒中毒，恐必難起，吾所以未入關者，以為中州可定，今不幸為豎子所害；中州非汝兄弟所能辦，我死，汝即率眾入關。」言終而卒。健大哭，收葬其父，使人收麻秋斬之，以祭父魂。健代統其眾，乃去王號，稱晉征北大將軍官爵，遣使入建康告喪請命。卻說新興王石抵鎮襄國，趙之舊臣、公侯伯尉，因石閔滅胡羯，皆逃奔襄國勸石祗即位。於是祗即皇帝大位，改元永寧，以姚弋仲為右丞相，待以殊禮。弋仲子襄，雄略多才，只以為驃騎大將軍。又遣使以苻健為鎮南大將軍。祗既稱帝，諸夷據州郡擁兵者皆應之。
　　卻說魏王冉閔既登大位，士民未附，乃謀將李農殺之，遣使持首臨江告晉曰：「逆胡亂中原，今已誅之。能共討者，可遣軍來也！」朝廷莫辨真偽，不應。
　　五月，卻說王朗聞趙亂，乃自卒眾，離長安，以赴洛陽。
　　其司馬杜洪反，即自稱晉征北將軍，以據長安，時西夷夏眾皆應之。當苻健欲取之，未暇，乃先治宮室於枋頭，課民種麥，示無西意。既而自稱征西大將軍、都督關中、雍州刺史。與諸將議謀，悉眾而西，以魚遵為前鋒，引兵五千為浮梁以濟孟津；又遣弟輔國將軍苻雄率眾五千，自潼關入；遣兄子苻菁領眾七千，自軹關入。臨別健謂菁曰：「若汝不捷，汝死河北，我死河南，不復相見。既濟，汝可焚橋，吾自率大眾，隨苻雄而進。」言訖，菁引眾相辭而去，健亦起兵而行。
　　卻說魚遵既為前鋒，率眾伐木，起造各處浮橋。苻雄以五千眾打破潼關。時杜洪聞苻健率兵自潼關來，急遣張先領五千軍來潼關迎戰。兩軍會戰於潼關之北，張先失地利，大敗，走還長安。杜洪大懼，分兵固守長安，不敢復出。

第二一四回　常詩辛謐不食卒
　　卻說趙故將張賀度等聞冉閔殺太宰李農，乃會兵於昌城，將攻鄴。魏王閔已知，乃自將兵三十萬出擊之。二軍相遇，戰於蒼亭。度兵稀少，未及三合，大敗而去。閔盡俘其眾而歸。
　　有戍卒三十餘萬，旌旗征鼓，蔽鳴百餘里，雖石氏之盛，無以過也。閔既歸國，聞隴西晉故散騎常侍辛謐有高名，遣使備禮征謐為太常侍，使人詣謐，固辭弗去。因回書於使人遺之云：夫物極則反，致治則危，君王功已成矣。宜因茲大捷，歸身晉朝，必有由、夷之廉，以享喬、松之壽。
　　使人以其書與閔，閔觀之，竟不從其議而寢之。謐聞閔不從其請，恐其再逼，因不食而卒。
　　九月初，渤海人賈堅，少尚氣節，仕趙為殿中督；及趙亡，堅還鄉里，擁部曲數千家，以保據鄉邦。時燕慕容評由冀州至渤海，使人招堅降，堅不從，率兵抵抗。評大怒，亦引軍與戰，兩下交戰，不十合，堅大敗，被評獲之。賈堅被擒，只得投降。
　　評大喜，以堅為樂平太守。
　　十一月，苻健見杜洪不出，乃驅率軍馬，殺入長安。杜洪自知不能敵，乃率眾夜開城門，引家屬走出，而苻健遂得長安居之。健以民心思晉，乃遣參軍杜由伯，奉表入建康，朝帝獻捷。又遣使奉書修好於桓溫，於是秦、雍夷夏皆附之。
　　十二月，晉穆帝臨軒，遣侍中黃門復征蔡謨為司徒，謨陳疾篤不至，辭愈切。三年不就職，詔書屢下其第，終不受。至是，帝方八歲，自旦至申，待之甚倦。問左右曰：「所召人，何至今不至臨軒？何時當來？」太后見其固辭不受，乃詔罷朝。
　　會稽王昱令曹曰：「蔡公違聖上命，無人臣之禮，若人主卑屈於上，大義不行於下，不知所以為政矣！」於是公卿乃奏穆帝，請將謨送廷尉。帝未下詔，謨已知，乃率子弟素服詣闕稽顙，自到廷尉待罪。殷浩與眾朝臣議，欲加謨大辟，會荀羨入朝，聞其議，即詔浩曰：「蔡公今日事危，明日必有桓、文之舉矣！」浩乃止，詔請免謨為庶人。
　　丁亥七年正月，鮮卑段龕以青州來降晉。帝與群臣議，以龕為鎮北將軍，又加封齊公。初，段蘭死於令支山，龕領其眾，因石氏之亂，乃率眾南徙廣固，至是來降。
　　卻說苻健集諸將佐議以征進之策。左長史賈玄碩等謂健曰：「天下倒懸，豪傑各有霸王之志，今將軍功蓋四海，地有三秦，宜依劉備稱漢中王故事，遣人入建康上表，表將軍為都督關中諸軍、為大單于、秦王如何？」健笑曰：「吾豈堪為秦王者？且晉使未返，我之官爵，非汝曹所知也！」於是諸將佐各散。健心悔，密使梁安諷玄碩等上尊號，玄碩不知其意，乃從之。次日，引將佐上尊號為秦天王、大單于，健遂即王位，心中不悅，宴會，群臣上賀，國號大秦。

第二一五回　魏王冉閔圍趙王
　　二月，魏王冉閔親率大軍二萬，圍趙王石祗於襄國。趙王祗大驚，調兵固守城池。閔驅士卒，攻百餘日不下，祗危急，乃去帝號稱王，遣太尉張舉乞師於燕，許送傳國璽於雋。張舉去訖，又遣將軍張春求救於姚弋仲。春奉命，見弋仲，稱趙王求之事，弋仲從之，遣子姚襄領兵一萬五千，去救襄國。臨行，弋仲戒曰：「冉閔寡仁背義，屠滅石氏，我受人厚遇，當為復仇，病不能自行，故命汝去。汝才十倍於閔，若不能成擒，必不復見我也。」襄拜領其言，即領兵前去。
　　卻說張舉至薊城，次日入見燕王雋，稱石祗說乞師退魏兵，及許送傳國玉璽之事。雋大喜，即使悅綰將兵一萬，去救襄國。
　　魏王聞知大驚，亦使中郎將常煒至燕見雋，議抽兵勿救於趙，亦許送璽。雋乃使封裕詰璽所在，裕問煒曰：「前日趙使張舉來說，玉璽在襄國；今子至，又道玉璽在汝鄴，子言詐乎！」煒曰：「璽實在鄴，公能奏過燕王，抽兵回國，吾欲即將送至。」燕王雋曰：「張舉言在襄國，何也？」煒曰：「彼求救妄誕之辭也，大王豈可信之也！」雋乃又使裕私誘煒，煒辭不變，左右文武請殺之。雋曰：「彼不憚殺身以救其主，忠臣也。」使人引出，就館安下。又使其鄉人往勞之，且曰：「君何以不實言璽之所在？燕王怒，欲處君於遼、羯之地，奈何！」
　　煒曰：「吾結髮以來，尚不欺布衣，況大王乎？曲意苟合，性所不能，直情盡言，雖役東海，不敢避也！」遂向壁不復言。
　　雋聞其言，乃囚之於龍城，後既知張舉之妄，乃殺舉而釋常煒之囚。三月，姚襄及趙汝陰王石琨，各引兵來救襄國，二處之兵，長驅而進。
　　魏王冉閔聞知有救兵至，大驚，即忙遣將軍胡睦引兵一萬至長蘆拒姚襄，孫威引兵一萬出黃丘拒石琨。胡睦至長蘆，被姚襄用火攻殺敗而回；孫威至黃丘，被石琨用伏兵計殺敗而還。
　　魏王閔見二將敗還，大怒喝退，欲自出擊之。衛將軍王泰諫曰：「今襄國未下，外救兵雲集，若我出戰，必腹背受敵，此危道也。不若固壘以挫其鋒，徐觀其釁而擊之可也。」言未畢，忽道士法饒進曰：「太白入昴，當殺胡王。大王若出，百戰百克，不可失也！」閔信其說，攘袂大言曰：「吾戰決矣，敢阻吾者斬！」言訖，乃悉眾出戰。
　　時襄、琨合兵來攻，次日，兩下交兵大戰，未見勝負。忽燕悅綰適以燕兵至，聞二處交兵，乃驅士卒於魏陣後，隔數里，疏布騎卒，曳柴揚塵，以恐魏兵。魏兵望之，疑有伏兵，懼欲退兵。襄、琨揮軍追戰，悅綰以軍攔擊，趙王石祗見救兵到，亦引兵出城後沖之。因是魏兵大敗，閔與十餘騎出垓心，走還鄴城，魏之將士，死者十餘萬人。
　　趙王得三處救兵至，得解其危，即備牛酒勞軍及重賞二將而去。留汝陰王石琨同保襄國。卻說姚襄還，人見其父弋仲，弋仲問獲得冉閔否？襄告閔走回鄴城。弋仲怒，責其不擒冉閔，喝左右將襄杖一百，襄被責，忍痛而退。
　　卻說閔之為趙相也，所徙者以雍、荊之民，及氐羌蠻數百萬口，以趙法禁不行，各還本土，道路交錯，互相殺掠，其能達者十有二三。中原大亂，因以饑疫，人人相食，無復耕者。
　　趙王祗聞之，遣其將劉顯率兵四萬人攻鄴。兵未至鄴，魏王閔已使人探知，乃集諸將，率眾出屯城外。預先伏步卒五千人於谷中，以待顯至。劉顯自恃志意，不以閔為懼，驅士卒直抵城外，只隔十里之程。閔見其兵，謂眾曰：「今劉顯遠來，必待食。以我逸之眾，而攻彼勞之兵，可獲劉顯，料必無難。」諸將踴躍稱善，遂揚聲播鼓，躍武驅兵出戰。顯果無備，被閔一擊，大敗而退五里。伏兵大起，被閔擊，斬首三萬餘級。顯走還，又被谷中埋伏之兵出殺回拒，恐不能走，心中大懼。乃密遣心腹人去清降閔，不允。顯使人去求殺趙王祗，以自救。閔始從之，乃引兵還鄴。遣人抽回伏兵與歸。顯方得脫，引殘兵回趙去訖。
　　卻說秦王健分遣使者，問民疾苦。搜羅雋異，寬輕重之稅，施離宮之禁，罷無用之器，去侈靡之服，凡趙之重刑，不便民之政皆除之。
　　四月，杜洪遣使召梁州刺史司馬勳起兵擊秦，使人直抵梁州告勳，勳大悅，即率步騎兵三萬赴之。秦王健已知，乃遣梁安領軍五萬，御之於五丈原。兩軍交戰，勳不能勝。相持十數日，勳屢敗，乃退歸南鄭。秦王健恨長史賈玄碩始者不上尊號，銜之。至此，計使人告玄碩與勳通謀，收而殺之。
　　卻說劉顯自攻鄴敗還歸趙，與部伍謀以兵夜攻入內，弒其趙王石祗，而自立為趙王，以統其眾。是以魏徐、兗、荊、洛諸州，復歸於晉室。

第二一六回　桓溫移軍駐武昌
　　卻說慕容恪既取得中山，遷其將帥土豪數千家詣荊城，余皆安堵。軍令嚴明，秋毫不犯。
　　卻說姚弋仲遣子襄敗冉閔之後，使使來江東降晉。穆帝命群臣議，遣人詔以弋仲為車騎大將軍、六夷大都督，以其子襄為平北將軍，督并州。
　　時桓溫先聞石氏內亂，上疏請出師經略中原，久不委其行。
　　溫乃使人入朝探知，聞朝廷仗殷浩以抗己，溫甚忿之，因謂諸將曰：「浩之抗我，吾不憚之。少時吾與浩共騎劣馬，我棄去，浩輒取之，故當出我下也。」又謂郗超曰：「浩有德有言，向使作令僕，足以儀刑百揆，朝廷用違其才耳！因此相待彌年，雖有君臣之跡，羈縻而已；八州士眾，資調殆不為國家之用。」
　　乃自收入府，使人工書，求出北伐。穆帝降詔不許。
　　至十二月，溫見詔書不從，乃拜表即行，率眾五萬人，順流而下。軍至武昌，入城屯紮。晉帝設朝，近臣奏曰：「征西大將軍桓溫屢上表求出北伐，見陛下不聽，今引大軍十萬，順流而下，屯於武昌，不知何意為也？」穆帝大懼，急問王昱求計。當王昱曰：「可調兵守衛建康、石頭二處，任其所往可也。」殷浩亦知，奏之帝曰：「桓溫此舉，乃是疾臣位重於彼，豈可以臣一人誤國家，而苦天下元元也？願去位避職，以保社稷！」帝未許。群臣議曰：「桓溫久懷不臣，不若令侍中黃門以騶虞幡駐溫之軍，則溫毋敢為也。」紛紛朝臣，議不能決。
　　當吏部尚書王彪之，乃琅玡人，見朝廷所決猶豫，乃言於會稽王昱曰：「諸臣所議，皆非奇策，若浩去職，人情離駭，必有任其責者，非殿下其誰乎？」又謂浩曰：「彼若抗表問罪，卿為之首，欲作匹夫，豈有全地耶？依吾膚見，自當靜以待之。令相王手書為陳成敗，彼必旋師；若不從，則遣中詔；又不從，乃當以正義相裁，奈何無故傯傯，先自猖撅乎？」浩鼓掌悅曰：「決大事正自難，頃日來使人悶，今聞卿此謀，意始得了！」
　　會稽王昱即命撫軍司馬崧草書，使人送去武昌於桓溫拆讀。其書曰：寇難宜平，時會宜接，此實為國遠圖，經略大算。能弘斯會，非足下而誰？然異常之舉，眾之所駭，游聲噂沓，想足下亦少聞之。苟或望風振擾，一時崩散，則望實泣喪，社稷之事去矣。吾與足下，雖職有內外，安社稷、保國家，其志一也。
　　當先思守國家而後可以圖其外，區區誠衷，豈可顧嫌而不盡哉！
　　桓溫讀其書，中心有懼色。即上書惶恐致謝，乃回軍還鎮去訖。上疏曰：臣竊觀趙之自亂，欲來厥釁而伐之，由然下駐武昌，以詔待行，非有異危，乃安社稷耳。詎有外室，陛下既不委臣即戎，臣亦何敢攸往？領眾還鎮，以待罪耳！
　　穆帝得疏，復遣人以諭溫，以安其心。
　　壬子八年，秦王苻健集群臣議，乃自稱皇帝，即帝位，改元元始年，以苻萇為太子。時健既即大位，以單于及氐羌蠻非天子所宜領，以授太子萇領之。
　　卻說杜洪與司馬勳既敗，以兵屯宜秋城。洪自以右族輕勳，勳謀與眾，遂殺洪自立。
　　卻說魏王冉閔聞劉顯弒其王祗於襄國，乃率兵五萬來攻破襄城，獲劉顯斬之，遷其民於鄴。
　　趙汝陰王石琨見閔殺顯，恐不能敵，乃引殘眾來投降晉。
　　晉穆帝怒其祖父凶毒天下，故詔斬之，因此石氏遂絕。
　　於是殷浩使督統謝尚、苟羨以兵進屯壽春，上疏請出師許、洛，穆帝從之。當尚書左丞孔嚴見浩與桓溫不和，而欲自將北伐，因言浩曰：「觀溫妒忌之情，良可寒心。不知使君將何以鎮之？愚謂宜明授任以北征，得專征伐，蕭何守管鑰，深思廉、藺屈身之義，平、勃交歡之情，必穆然無間，然後可以保大定功。趨附之徒，皆人面獸心，恐不知所感。」浩不從。
　　時王羲之聞殷浩出師北伐，使人以書止之。殷浩亦不聽。
　　史說王羲之，字逸少，乃司徒王導從子也。極喜草隸，論者稱其筆勢飄若浮雲，矯若驚鴻。未出任時，與謝安同學。常集於會稽山陰之蘭亭，羲之自為之序，其文多不錄。羲之性最好鵝，會稽有老嫗養鵝，善鳴，羲之求市不得，乃攜親友往觀。嫗聞羲之至，遂烹以待之。羲之歎息彌日。又山陰有道士，養一好鵝，羲之往觀之，其鵝果好，意甚悅，固求市之。道士曰：「先生肯為寫《道德經》，當舉鵝相贈，市則不肯耳！」羲之欣然代寫，寫《道德經》畢，遂籠鵝而歸。又在蕺山見一老嫗，持六角竹扇出賣，羲之討其扇，著書各五字，嫗有慍色，羲之因謂嫗曰：「你但言王右軍書，以易百錢，必有人留。」嫗持扇去，如其言，人競買之。他日，嫗又持扇來求書，羲之笑而卻之。每自稱：「我書比鍾繇，當抗衡；比張顛草，猶當雁行也。」曾與人書云：「羲之臨池學書，池水盡黑。」羲之書，初不勝庾翼，及暮年方妙。嘗以章草答庾亮，而翼因見深歎服，因與羲之書云：「吾昔有伯英章草字十紙，過江亡失，常歎妙跡永絕。忽見足下答家兄書，煥若神明，賴還舊觀耳。」因此朝廷知名，以為右將軍。時浩不聽羲之所陳，引兵便行。
　　卻說謝尚、苟羨二人，進屯壽春。時魏豫州牧張遇，初以本州來降，至是尚等不能撫慰，反加輕慢。遇怒，據許昌，叛降於秦。由是浩軍不能進，浩命羨以軍鎮下邳。
　　三月，姚弋仲有子四十二人，及病將危，謂諸子曰：「石氏待吾甚厚，本欲為之盡力，今已滅矣。中原無主，自古以來，未有戎狄作天子者。我死，汝曹同歸於晉，當執臣節，無為不義也。」言訖而卒。長子襄代領其眾，將父靈柩安葬訖，率眾來擊秦，以報前仇。秦王健知備，引軍與戰，襄莫能取勝，遂率眾歸晉。穆帝詔襄以其眾權屯譙城。襄既至譙城，乃聞謝尚在壽春，乃單騎渡淮來探尚。尚聞其名，乃命去其侍衛，幅巾待之，歡若平生。襄本善談論，由是江東人士皆重之。

第二一七回　燕王興兵執魏王
　　四月，魏王閔既克襄國，襄國大饑，因游食常山、中山諸郡。燕王雋遣將軍慕容恪等將兵三萬來擊之。閔知恪引兵來，乃率眾急趨常山，恪以兵後追。魏王閔勒兵回，與恪戰，恪兵大敗。閔連十戰皆勝，恪皆敗。閔素有勇名，所將兵精銳，燕人憚之。恪見自己部下士卒懼閔，因而巡陣，諭將士曰：「閔勇而無謀，匹夫敵耳。其士卒饑疲，甲兵雖精，其實難用，不難破也，汝眾何懼之有？」諭訖，引眾復追。閔所將多步卒，將趨林中，恪參軍高開謂眾曰：「吾騎兵利平地，若閔得入深林，不可複製。宜遣輕騎邀之，既合而佯走，誘入平地，然後可擊也。」恪從之，即調兵邀擊。閔果引兵還駐。恪又以軍分三部與戰，因謂諸將曰：「閔性輕銳，又自以眾少，必致死於我，厚集中軍之陣以待之，俟其合戰，卿等從旁擊之，無不克矣。」眾諾其計。
　　恪又擇鮮卑善射者五千人，以鐵瑣連其馬，為弓陣而前。
　　魏閔乘千里馬，號曰朱龍，左操雙刃矛，右持鉤戟，以擊燕兵。
　　燕將與戰，莫能敵，閔斬燕人三百餘級，燕兵不退。閔望見恪之大幢，知其為中軍，乃揮眾直衝入，燕兩旁之兵夾攻之。閔一者兵女，二者夾攻，欲入中陣，箭發如雨；欲退，四圍重厚，於是被燕兵大破之。閔料不能勝，乃潰圍東走。行數十餘里，其馬忽斃，閔即棄馬步走。不過百步，燕兵追及，至此被執。
　　燕將將魏王冉閔押至薊城，來見慕容雋。雋問閔曰：「汝奴僕之才，何自妄稱天子？」閔曰：「天下大亂，爾曹夷狄，人面獸心，尚欲篡逆；我一時英雄，何為不可作帝王耶？」燕王雋大怒，使武士策金鞭之三百，猶未死。雋使人遂於龍城遏徑山斬之，其山左右六七里，草木悉枯而死。五月至十二月，大旱無雨，其郡守乃遣人奏知燕王雋。雋大驚，乃使人立祠於其上，備太牢祀之，謚閔曰「武悼大王」。是日，方下大雨。
　　燕王又遣慕容評率三萬精騎攻鄴城。魏太子冉智已知魏王被害，朝夕泣涕，忽兵又來攻鄴，心中大懼。急問諸將，大將軍蔣幹出曰：「燕兵勢大，難以拒敵，城中糧草頗有，不若堅守，待其懈怠，然後攻之。」太子智從其計，拒守城池。城外百姓，皆已降燕。
　　五月，秦王健率兵五萬出攻張琚，琚以二萬眾拒敵。次日交兵，各揮兵戰，斧來戟對，槍去刀迎，戰上二十餘合，琚兵大敗而逃。琚戀戰不退，被秦兵斬之。於是秦王收兵入城。
　　卻說魏太子智與慕容評相持數月，燕兵愈添，況又城中大饑，人民相食，故趙宮人被食略荊太子智大驚，蔣干謂太子曰：「事急矣！宜使使降晉，乞師來救，方可解得此圍！」太子智從之。蔣干即遣侍中廖嵩，奉表請降於晉，一面整備守城。
　　又使人求救於謝尚。
　　初，謝尚使戴施據枋頭，施聞蔣干求救，奉表請降，施乃率壯士百餘人，入鄴助守三台。因說干曰：「公言降晉，可速將傳國璽與我，令人送入建康見主上，發大兵來救，方保此地。不然終為所擒。」干然之，問太子智求印與施，施使督護何融，懷璽送與尚，宣言使督護何融迎糧，陰令懷璽，送至枋頭與尚。
　　尚迎送至建康呈與帝，納之。百僚俱賀，稱萬歲。
　　卻說謝尚遣姚襄共攻秦張遇，秦王健知，亦遣丞相、東海王雄等率兵二萬人救之。戰於穎水之誠橋。尚等大敗，奔回淮南。殷浩聞知尚敗，自許昌退軍壽春。雄徙張遇及陳穎許洛民五萬餘戶於關中。以楊群為豫州刺史，令其領許昌。
　　八月，慕容評領兵攻鄴都。時魏王冉閔已被慕容恪所擒，送於薊州斬訖。評麾兵攻陷入城，收冉閔妻子等送燕王雋。燕王已欲神其事，業言歷運在己，乃詐稱云：「閔妻獻玉璽。」
　　反赦之，賜號曰：「奉璽君」，置居後宮。因謂文武曰：「吾初入鄴，得此玉璽，吾若不有中原之福，安得此祥？吾欲自即帝位，卿等雲何？」時諸將文武皆曰：「大王得此嘉瑞，可登九五，何必言論？」因是群臣下拜，皆呼萬歲。
　　十一月，燕王雋即皇帝大位，國號前燕，建元為元璽元年，建都於鄴城。封慕容恪為大司馬，慕容評為大司徒，其下文武各有加封。
　　當時趙王石季龍之伐棘城也，雋父慕容皝欲乘駿馬避難，其馬悲鳴，蹄嚙不肯從行，皝不能近，因此主意與戰，攻敗季龍，就亦奇愛之。至是四十九歲，駿逸不虧。燕王慕容雋亦復並奇之，比之鮑氏驄。因是命鑄銅以為其像，親為銘贊勒於其旁，置之薊城東掖門。是歲像成，而馬已死，雋甚惜之。時燕太子曜死，燕王雋痛哭惜之，乃立次子慕容暐為太子。
　　卻說殷浩之北伐也，右軍將軍王羲之以書阻不聽，既而無功，復謀再舉，羲之又遣人遺浩書曰：今以區區江左，天下寒心，固已久矣。力爭武功，非所當作，自須處內外之任者，未有深謀遠慮，而疲竭根本，各從所志，竟無一功可論，遂令天下將有土崩之勢！任其事者，豈得辭四海之責哉？今軍疲於外，資竭於內，保淮之志，非所復反。
　　莫若還保長江，督將各復舊鎮，自長江以外，羈縻而已。引咎責躬，更為修治；省其賦役，與民更始；庶可以救倒懸之急也。
　　謂猶以前事未為工，復求之於分外；宇宙雖廣，自容何所？此愚所不解也！
　　浩曰：「吾自有奇謀而進，汝豈識之？」因是不納，遂又進兵。羲之見浩不聽，又上會稽王昱疏曰：今雖有可喜之會，內求諸已，而所憂乃重於所喜！功未可期，遺黎殲盡，以區區吳越，經緯天下十分之九，不亡何待？
　　而不度德量力，不弊不已，此封內所痛心歎悼者也。願殿下先為不可勝之基，鬚根立勢舉，則謀之未晚。
　　昱亦弗聽。時浩進屯夏口，遣戴施據石門，劉遁戍倉垣，以候進齲卻說晉帝設朝，文武山呼訖，近臣奏知：「燕王雋取去關中之地及今據鄴城為都，未知其意若何，陛下可使人繼詔旨前去，封其燕王，看其如何。若受詔稱藩，且置之度外；彼若拒詔旨，乘其未定，興兵討之。」帝然之，即遣使持詔旨來鄴城，封慕容雋為燕王，雋果不受詔，而謂使者曰：「汝還白汝天子，我承人乏，為眾所推，已為皇帝矣。」使人即歸，以是言奏於晉帝。帝大怒，使人催殷浩進兵去討。
　　卻說姚襄，字景國，弋仲第五子，因見父姚弋仲死了，恐孤不能自立，領其眾降晉。晉帝大喜，封襄為右將軍，使為前鋒，同殷浩伐燕。

第二一八回　殷浩興兵去伐燕
　　癸丑九年五月，姚襄領兵屯於襄城。次日，入參大將軍殷浩，浩以酒相待。因與談論時事，襄對答如流，部下諸將士見其善談論，皆重之。惟浩見其勇略多能，心甚惡之。
　　時襄酒醉辭歸，因出軍外歇。浩喚許敬至，謂曰：「今姚襄來降，吾觀非真，必有詐耳！你可密藏利刃，私入彼所寢刺之。你若殺得其人，吾自保奏朝廷，立汝為將。」許敬曰：「將軍有令，吾當即行。」言訖，即出取利刃，藏在身邊，漏夜潛入姚襄軍中。時姚襄未寢，正在中軍燃燈讀書，許敬從背後而入，正欲下手，姚襄回頭觀見一人影，持刀近前，襄乃拍案大喝一聲曰：「有賊！」帳外諸將搶入，將許敬擒住，押在案前。襄問曰：「誰人教汝刺吾？好好說來，我便饒你！」敬曰：「大將軍殷浩嫉將軍之能，使小人刺之。」襄大怒，將許敬殺之。襄心有憂懼，乃心恨殷浩，遂以兵退屯歷陽。自疑燕、秦方強，難以伐之，卻按兵不動。令三軍屯田，訓厲將士。殷浩聞知，恐其有異，潛遣將軍魏慣率眾五千襲之。襄聞知，乃將兵分左右翼埋伏山陰谷，待其過半擊之。憬不知，將五千人入山陰，被襄放號炮，伏兵大起，獲住魏憬。襄怒斬之，並及其眾。浩知，愈惡之，乃遣人入建康奏帝遷襄蠡台，表授梁國內史，使至歷陽。姚襄始知，謂諸將曰：「朝廷今以吾遷於蠡台，則吾大事去矣，此事如何？」權翼曰：「此必殷浩之謀，可使一能言者去飴之，必知其詳。」襄曰：「卿可為吾一行。」
　　於是襄亦疑懼，遣將軍權翼求見浩，浩曰：「吾與姚平北共為王臣，平北每舉動自專，甚失輔車之理。」翼曰：「平北英姿絕世，擁兵數萬，而遠歸晉室者，以朝廷有道，宰輔明哲故也。今將軍輕信讒慝，與之有隙，謂猜嫌之端在此而不在彼也。」浩曰：「平北生殺自由，又掠吾馬，王臣之體，固若是乎？」翼曰：「奸宄之人，亦王法所不容也，殺之何害？」浩曰：「然則掠吾馬何也？」翼曰：「將軍謂平北難制，終將討之，故取以自衛耳！」殷浩微笑曰：「何至是也，令其莫疑。」
　　翼參探是實，連忙歸報姚襄。襄大怒曰：「吾以實心歸晉而汝屢次謀害，吾必報之！」
　　卻說殷浩陰遣人誘秦梁安、雷弱兒，使殺秦王健，許以關右之任。弱兒等偽許之，且請兵接應。浩聞張遇作亂，以為安等事成，卻自壽春率眾十萬北伐，欲進據洛陽，修復園陵。王彪之聞知，乃以人上會稽王昱箋，以為恐有詐偽，未可輕進。
　　昱與浩議，浩不從，遣人會同姚襄起兵北伐，以襄為前鋒。襄急集諸將計議曰：「今浩北伐，以吾為前鋒，吾欲乘此攻浩，卿等有何高見？」權冀曰：「正可就此攻之，過後無計可乘，可速遣人回書與浩，道吾起兵前行，明公火速以大兵接應。彼以為實，必自領眾來，其來必從此路去，吾將三軍，伏諸險要，待其過了，後追擊之，浩必敗矣。」襄從其計，即遣人以回書見浩，道：「吾以兵先起，火速令大兵接應。」殷浩果不疑，率大兵前來，過諸險，被襄伏兵四起攻擊，殷浩之眾，大敗潰亂。浩與諸將保會稽王昱，棄輜重走奔譙城，被襄揮兵一擊，俘斬一萬餘人。襄見浩走，乃收兵，盡得糧草車仗，令姚益以五千人守山桑，自率大眾屯淮南。會稽王昱遺王彪之書曰：「君言無不中，張、陳無以過也。」

第二一九回　江逌獻計破姚襄
　　卻說殷浩自此威名日損，士民皆怨。浩恥其敗，乃收集大軍屯北，乃謂諸將曰：「今被羌賊攻敗，損去人馬，何顏歸見江東？」一人挺身而出曰：「今姚襄得勝，必然無備，正可乘此時以計攻之，可復前仇。」浩視之，乃長史江逌，字載道，乃陳留圉人也，博學多智。浩因問曰：「卿有何計，教我攻此羌賊？」逌曰：「今兵非不精，而眾少於羌，且其塹柵甚固，難以效力，吾當以計破之。」浩曰：「何計可破？」逌至浩耳畔：如此如此。浩撫掌笑曰：「此計大妙！」浩即令江逌行計。
　　逌即出，乃令軍人捕野雞數百，以長繩連之。又取核桃鏤去中肉，以火藥藏殼內，對合開一小孔，火心霹外，以鐵繩縛之，擊於雞足之上，安排已定。是夜傳令，叫軍人全裝披掛，伺候姚襄營中火起，以兵乘亂攻之。三軍得令，各自準備廝殺。
　　至一更時，逌使一百軍人將前野雞，各帶火藥，去姚襄大營左右前後，點起火心，把雞一放，放入姚襄寨中。須臾火著，群雞駭散，飛集襄營，城內惹火；一時火發，營中大亂，自相殘殺。比姚襄急起，與丁零跨馬殺出營來，正遇江逌以軍來戰。
　　襄與逌交馬，斗上十餘合，襄見自兵大亂，無心戀戰，乃拍馬殺出而走，丁零各自逃遁。逌以軍與羌兵相殺，混至天明，逌方始收兵，殺死羌卒一萬餘人。姚襄與丁零收拾殘兵三萬餘人，不敢追浩，入拒關中。江逌兵少，不敢追趕，收軍回寨，請浩南還，於是殷浩領軍還鎮譙城。
　　十月，涼西平公張重華有疾，次子曜靈方十歲，立為世子。
　　重華庶兄張祚有勇力才幹，而輕巧善事內外，與嬖臣趙長等結為異姓兄弟。初，謝艾以枹罕之功，有寵於重華，左右譖之，出為酒泉太守。及至此，聞重華疾重，艾令人上言：「權幸用事，公今將危，乞聽臣言，命臣侍。」且言：「祚及長等，將為亂，宜盡逐之。」重華疾甚，手書令人征艾輔政，祚、長等匿而不宣。重華卒，曜靈立，稱涼州刺史、西平公。長等矯遺命，以祚輔政，不征謝艾。曜靈立未三十日，趙長等以言謂眾將曰：「方今時難未夷，四方鼎沸，幼主焉能御眾討賊？宜立長君，可保境土，今西平庶子張祚，有文武才，不如廢曜靈立之，乃西境之福也。」眾將皆然之。於是乃廢曜靈而立祚。祚既得志，恣為淫虐。殺重華妃裴氏，及謝艾上書諫而不從，反將殺之。西土震動，民皆駭異。而祚自謂得志，乃自稱涼王，改元和平元年，置百官，郊祀天地。尚書馬岌切諫不可，坐免官。郎中丁琪復諫曰：「自武公以來，世守臣節，抱忠履謙，故能以一州之眾抗舉世之虜。師旅歲起，民不知疲；今而自尊，則中外離心，安能以一隅之地，拒天下之強兵乎？」聞之大怒曰：「吾意已定，汝何諫阻？」令武士斬之，自此士民無望。
　　十二月，姚襄與權翼議曰：「今軍新敗，倘建康晉帝聞知，浩又來攻，何以抵敵？」翼曰：「火急令人特表入建康見帝』，說浩無故遣魏憬攻我，被我殺之，今又以兵襲我，退屯譙城，不思北伐，專欲攻害臣等。如此數浩之罪，然後將兵濟淮，收集亡散，以候其來，必無慮矣。」襄然之，即遣人入建康見帝。
　　於是襄濟淮北，屯於盱眙，招納流民，得眾至七萬，分置守宰，勸課農桑，遣使詣建康，數殷浩罪，並自陳過責。

第二二○回　桓溫率眾出伐秦
　　甲寅十年，卻說揚州刺史、大將軍殷浩連年北伐，出師屢敗，糧械都盡，朝野生怨。
　　卻說征西將軍桓溫，少與殷浩齊名；及長，溫素忌於浩。
　　忽聞殷浩北伐，被降人姚襄殺敗山桑，乃遣人入朝上疏，數浩之罪。晉帝得疏，讀曰：按大將軍殷浩，過蒙朝恩，叨竊非分，以兵北伐，三年損折軍將過其半，未曾取得尺寸之土，空竭國家無限斗斛之存，致使華夏鼎沸，黎元珍瘁，社稷傾危之憂將及，若不加罪，則海內士民怨變，臣請廢浩，江左始安。
　　卻說晉帝看疏畢，不得已降詔，遣使免浩為庶人，徙之於東陽信安縣，以王述為揚州刺史。
　　卻說殷浩被帝遣使降詔兔為庶人，徙於信安。浩雖被黜，吟詠不輟，雖家人不見有流放之戚，但終日書空，作「礎礎怪事」四字而已。時浩外甥韓伯隨至徙所，經歲辭歸。浩送韓伯至渚側，詠曹顏遠詩云：「富貴他人合，貧賤親戚離。」因而泣下，分手回歸。
　　卻說征西將軍桓溫，謂郗超曰：「殷浩有德有言，向為令僕，足以儀刑百揆，朝廷用違其才耳。」桓溫欲以浩為尚書令，遣人以書告之，浩得書大喜，欣然回書，寫已了，慮有謬誤，閉開十數次，竟達空函，與來人歸。溫見大怒，由是遂絕之。
　　浩久不得溫書，以為惑己，後憂一月而卒。
　　桓溫自黜殷浩之後，內外大權，一握在手，事無鉅細，要行即行，要止即止。朝中大臣，各懼其勢，凡有萬機，皆先咨知。桓溫既握重權，行事皆不奏帝。是時桓溫有平天下之志，遂問謀於參軍孟嘉。
　　九月九日，溫宴諸將於龍山。時僚佐畢集，軍士盡著戎服，忽有大風至，吹落孟嘉頂上之帽。嘉不知覺，諸官皆笑。溫因命孫盛作文嘲之，嘉即答之，其文甚美。嘉好酣飲，愈多不亂。
　　溫因謂嘉曰：「酒有何好，而卿嗜之？」嘉曰：「公未得酒中趣耳！」時桓溫問之曰：「孤今聚有豪傑之眾，胸蘊文武之才，幸挾震主之威，意欲經營天下，愁有不賞之功，此事如何可以保全後世也？」嘉曰：「竊見晉室不可復業，胡人不可盡除，為將軍計，不如挾天子而令諸侯，收三秦，取漢中，如不克，即入蜀而據其地，宜鼎足而立，以觀天下之釁。今者北方誠多務，不如因其多務，剿滅三秦，進伐苻氏，盡關中所極，據而有之，然後建號，以圖天下，此裔帝之業也。」溫曰：「今盡力一方，冀以輔晉室耳，此言非所及也。」嘉曰：「人皆可以為堯舜，但恐將軍不肯為耳！」溫大喜，披衣起謝曰：「承教誨，富貴同享也。」於是桓溫意決，乃統步騎四萬伐秦。使人上表，不待詔許，拜表即行。自以兵從襄陽入均口南鄉，步兵自浙川取武關；又命司馬勳以軍出子午谷伐秦。軍將至灞上，桓溫遣司馬勳以銳兵五千，倍道而進，攻上洛，此無備，被勳攻陷，獲秦荊州刺史郭敬。又進攻青泥，破之。
　　秦王健聞知大懼，乃使太子荷萇等率眾五萬拒溫，戰於藍田，秦兵大敗。溫轉戰而前，進至灞上，萇等率兵五千退屯城南。健與老弱六千，退守長安小城，悉發精兵三萬，遣大將軍雷弱兒等，與萇合兵以拒溫。溫以精兵二萬，分二翼而進，與秦兵相遇，復戰於藍田。雷弱兒大敗，退五十里別屯。溫大軍進屯灞上，時三輔郡縣皆來降溫，溫撫諭居民，使安堵復業。
　　民爭持牛酒迎勞，男女夾路觀之，耆老有垂泣者，曰：「不圖今日復睹官軍矣！」
　　卻說姚襄聞知桓溫大敗秦兵於藍田，恐其攻己，乃遣人降燕。燕王慕容雋納之，方知桓溫敗秦，與群臣議封諸王以待拒晉，群臣皆奏可。於是燕王雋以恪為大司馬、錄尚書事，封太原王；評為司徒，封上庸王，霸為吳王，德為梁公，暐為中山王，陽騖為司空。初，燕王皝奇霸之才，故名之曰霸，將以為世子，群臣諫而止。然寵遇猶逾於世子，由是雋惡之。以其嘗墜馬折齒，更名曰缺，尋以其應讖文，更名曰「垂」，遷侍中、錄留台事，徙鎮龍城。垂大得東北之眾，燕王雋愈惡之，遂召還京。五月，卻說江西流民郭石等千餘人，執陳留內史官劉任，降於姚襄，建康震駭。帝以尚書周閔為中軍將軍，以兵屯中堂。
　　謝尚自歷陽還，帝詔入衛京師，因江候守。

第二二一回　王猛披褐謁桓溫
　　史說王猛，字景略，北海劇人，少貧賤，以鬻畚為業。嘗貨畚於洛陽，乃有一人貴買其畚而云：「無銀」，自言家離此不遠，可隨我去，取銀於你。猛利其價而從之。行不覺路遠，忽至深山，見一父老，鬚髮皓然，據胡床而坐，左右十餘人，其人引猛進，猛拜之。父老曰：「王公何緣拜也？」因此乃十倍償其畚銀，遣人送之。猛既出，返視之，乃嵩岳高山也。猛始知其父老者，乃嵩之神，稱其王公者，知後必當貴，由然自重也。猛豐資俊偉，謹重嚴毅，器度雄遠。尤善好學，倜儻有大志，不屑細務，是以浮華之士，鹹輕笑之。猛悠然自得，隱於華山，從師王佐先生，是以胸懷佐世之才，希遇龍顏之主，由然斂翼待時，候風雲而起。
　　時猛忽聞桓溫入關，而披褐謁之。直入中軍，一見桓溫，便談當世之務，捫虱而言，旁若無人。溫異而問之曰：「吾今奉天子之命，將銳卒十萬，為百姓除殘賊，而三秦豪傑未有至者，何也？」猛答曰：「公不遠千里，深入敵境，今長安咫尺而不渡灞水，』百姓未知公心，所以不至也。」溫聽訖，默然無以應。徐曰：「江東無卿比也！」於是溫重猛，賜其車馬，欲署猛為謀軍祭酒。猛辭曰：「本欲扶佐明公，掃滅妖塵，奈本師年老，無人奉養。且今病重，待其百歲後，即來聽教耳。」
　　言訖，拜辭而去。溫堅意留之不住，只得與回。
　　時王猛辭桓溫，回見師父王佐先生曰：「我謁桓溫，桓溫賜車馬，拜我高官，吾以師父年老力辭得還。」王佐曰：「你與桓溫，豈並世哉？不必懷憂，更在此間一年，必有人來聘你，富貴非輕，何用遠涉而隨他人乎？」猛從其言。
　　卻說桓溫初起兵時，糧食不敷，諸將以為憂。溫曰：「諸君勿憂，吾大軍若到秦境，麥熟可取為糧，何必為慮乎？」諸將以為然，及至此而麥悉被秦人芟之，因此溫軍絕食。至六月，參軍孟嘉上言曰：「三軍無食，何以用兵？不如暫退，待來年麥熟，再整兵來與戰。」溫曰：「奈關中百姓相隨與我，安忍棄之？」嘉曰：「可令人遍告百姓，有願相隨同行，不願者從便。」時關中百姓若老若幼，皆齊聲應曰：「我等就死，亦隨將軍還晉。」言訖，關中計有三千餘戶，皆號泣先行。次後桓溫下令，三軍拔寨起行。
　　卻說秦王健聞知桓溫退，乃遣苻雄率兵一萬，追溫趕至，戰於白虎源。桓溫兵思歸，無心戀戰，因是不利，大敗，死者萬餘人。初，溫指望秦麥為糧，既而清野以待之。溫軍乏食，徙關中三千餘戶而歸。又補秦太子苻萇等隨後追擊，溫至潼關，溫軍屢敗，失亡不計數。時苻雄率兵方攻司馬勳，溫交大敗，並還漢中。
　　昔溫之屯灞上，順陽太守薛珍勸溫徑進逼長安，溫弗從。
　　珍以偏師獨濟，頗有所獲。及溫退，乃顯言於眾，自矜其勇，而咎溫之持重，溫聞知，殺之。
　　時秦太子萇追桓溫，中流矢死。
　　淮南王苻生幼無一目，性魯暴，其祖苻洪常戲之曰：「吾聞瞎者只一淚。」生怒，引佩刀自刺，目出血曰：「此亦一淚也！」洪大驚鞭之。生曰：「素性愛刀槊，以不堪鞭棰。」洪謂健曰：「此兒狂悖，宜早除之，不然必破人家，可將殺之。」
　　健曰：「兒自應改，何可遽爾？」及長，力舉千鈞，手格猛獸，走及奔馬，擊刺騎射，冠絕一時。強後欲立太子晉王柳，秦王健以讖文有「三羊五眼」，至是乃立生為太子。

第二二二回　秦苻生妄殺大臣
　　十月，秦王健弟東海王苻雄侔，健哭之嘔血，謂百官曰：「天不欲吾平四海耶？何奪我元才之速也！」雄以佐命元勳，位兼將相，權侔人主，而謙恭泛愛，遵奉法度，故健重之，常曰：「元才，吾之周公也！」雄卒，乃以其子苻堅襲爵。堅性至孝，幼有志度，博學多能，交結英俊，呂婆樓、強注及略陽梁平老，皆與之善。其時秦國大饑，民皆餓死。
　　乙卯十一年春二月，秦大蝗，民食百草無遺，牛馬無食，皆相啖毛。
　　卻說秦王苻健勤於政事，數延公卿，咨講治道。承趙人苛虐奢侈之後，易以寬簡節儉，禮士崇儒，由是秦人悅之。至是寢疾，引太師魚遵、丞相雷弱兒、司徒王貴、司空王墮、尚書令梁楞、僕射梁安、段純等，受遺詔輔政。謂太子生曰：「六夷酋帥及大臣執權者，若不從汝命，宜漸除之！」言訖卒。生即位，大赦，改元壽光。群臣奏曰：「君父新喪未除，便即改元，今改元非禮也。」生怒，乃將純殺之。
　　九月，有中書監胡文見天文屢變，乃言於秦王生曰：「北有孛星於大角，熒惑入東井，不出三年，國有大喪，大臣戮死，願陛下修德以禳之！」生曰：「皇后與朕對臨天下，可以應大喪矣。毛太傅、梁車騎、梁僕射受遺詔輔政，可以應大臣矣！」
　　文未及對，秦王生即召武士殺皇后及王貴、梁楞、梁安等數十人。由此百官懼怕，內外驚駭。
　　卻說苻生，是苻健第三子，幼而無賴。健死，僭即大位。
　　生雖在諒陰，游飲自若，荒耽淫虐，殺戮無道。長安大風，發屋拔木，秦宮中驚擾，或稱賊至，宮門晝閉，五日乃止。如此災星疊見，強太后弟光祿大夫強平諫曰：「今天數示災異，陛下初登大位，宜親萬機，攬行政事，何故荒於淫飲，而放無道之桀紂耶？若尊性不易，誠恐禍起蕭牆，災生嬪宮也。」秦王生大怒曰：「汝何自妖言，以惑朕聽耶！」言訖，即令武士將強平鑿其頂而殺之。強太后憂恨而卒。
　　自太后、強平死後，處處狼犬咬人，人莫能捕，傷人殊甚。
　　百姓皆逃入城而居，因此遂廢農業。群臣又奏秦王生曰：「今狼犬無故傷人，人不能制，此乃天災所應，望陛下設醮禳之！」
　　荷生曰：「天豈不愛予群生，乃以百姓犯罪不已，專助朕而殺，以施刑教故耳！」復下詔曰：朕受天命，君臨萬邦，有何不善，而謗瀆之音佈滿天下？
　　殺不滿千，而謂之殘虐；行者比肩，未足為稀；方當峻刑極罰，復奈朕何？
　　自去春以來，潼關之西，至於長安，虎狼食人，群臣請禳之。生曰：「野獸饑則傷人，飽當自止，何禳之有？且天豈不愛民哉？正以犯罪者多，故助朕殺之耳！」
　　時有司天台太史令又奏曰：「臣夜觀天象，見太白犯東井，東井乃秦人分野。太白是罰星，必有暴兵起於京師。」苻生又曰：「星入井者，必將渴耳，何所怪乎？」又弗聽。
　　秦司徒王墮，性剛峻。董榮及侍中強國，皆以佞幸進。墮嫉之如仇，會交天變，榮因言於生曰：「今天星屢變，宜以貴臣應之。」生曰：「何人可？」榮、國對曰：「貴臣無如王墮可！」生即將司徒王墮殺之，於是群臣戰慄，民皆離心。
　　卻說涼王張祚淫虐，暴中怨憤。祚惡河州刺史張歡之強，使索孚前去代之。孚來河州入見歡曰：「奉涼王命，孚代公刺河州，請足下還京。」歡大怒曰：「吾知涼王無道，淫虐百姓，今召我還，必有害我之心。」因令右右執孚斬之，遂起兵一萬，傳檄州郡，稱說祚罪，再立曜靈。會將軍宋混，合軍三萬人，殺奔前來。涼王祚傳知令衛兵五百，執曜靈殺之，混等聞知，為之發哀，情動三軍。眾至姑臧，張歡弟張琚，率眾開門納之。
　　歡眾入城，當趙長懼罪，奔走入閣，呼張重華母馮氏，立曜靈弟玄靚為王，以安眾心。諸將不服，攻長殺之。時祚失眾心，諸將莫肯為之援者。反將祚殺之，梟首號令，城內咸稱萬歲。
　　時張琚、宋混收兵內殿，上玄靚為大將軍、西平公，復稱建興四十三年。時玄靚年始七歲，張歡撫慰百姓已了，乃入殿推玄靚為涼王，自為都督中外諸軍事、尚書令，宋混為尚書僕射。
　　十月，卻說秦丞相雷弱兒，性剛直，以僕射趙韻、董榮亂政，每公言於朝，見之常切齒。韻、榮譖之於秦王生曰：「丞相弱兒，接外國金多，欲使外國來攻，許為內應。」秦王生信之，遣衛兵五千，攻殺弱兒及其九子二十七孫，於是諸羌皆有離心，民皆嗟怨。
　　生諒陰游飲，常彎弓露刃以見朝臣，錘鉗鋸鑿備置左右。
　　即位未幾，后妃、公卿下至僕隸，凡殺五百餘人。
　　丙辰十二年正月，段龕遣人上書與燕王雋，語言無禮，燕王大怒，遣慕空恪去討。恪即以大兵起發，前來擊段龕。兵將至近，當段龕弟羆，驍勇有智謀，言於龕曰：「慕容恪善用兵，加之眾盛，若聽其濟河，進至城下，恐難乞降，不可得也。清兄固守，羆率精銳，拒之於河，幸而戰捷，兄率大眾繼之；若其不捷，不若早降，猶不失於千戶侯也。」龕不從，羆固請不已，龕怒將羆殺之。恪遂引兵濟河，龕率眾五千人拒戰，恪大破之。龕友辟閭蔚被創，恪聞其賢，遣使求之，則已死矣。龕走還入城固守，恪進兵圍之。

第二二三回　負殊以舌下西涼
　　卻說秦晉王苻柳，遣參軍閻負、梁殊使於涼，說張瓘以涼來降。二人受命來見之，瓘曰：「我晉臣也，臣無境外之交。二君何以來辱？」負、殊說曰：「晉王與君藩鄰，故來修好，君何怪焉？」瓘曰：「吾盡忠事晉，於今六世矣。若與征東通使，是上違先君之志，下隳士民之節，其可乎？」負、殊曰：「晉室衰微久矣，涼之先王北面事趙，惟知機也。今大秦威德方盛，涼王若欲自帝河右，則非秦之敵。欲以小事大則昌，若捨晉事秦，長保福祿乎？」瓘曰：「中州好食言，向者石氏使車適返，而戎騎已至，吾不敢信也。」負、殊曰：「張先、楊初仍領兵不服，先帝討而擒之，赦其罪戾，寵以爵秩，固非石氏之比也。」瓘曰：「必如君言，秦之威德無敵，何不先取江南，天下盡為秦有，征東何辱命焉？」負、殊曰：「江南文身之俗，道污先叛，化降後服，主上以為江南必須兵服，河右可以義懷，故遣行人先申大好；若君不達天命，則江南得延數年之命，而河右恐非君之土也。」瓘曰：「我跨據此州，帶甲十萬，西包蔥嶺，東距大河，伐人有餘，況於自守，何畏於秦！」
　　負、殊曰：「貴州山河之固，孰若崤、函？民物之饒，孰若秦、雍？杜洪、張琚因趙氏成資，有囊括中原、席捲四海之志。先帝戎旗西指，冰消雪散，旬日之間，不覺易主。主上若以貴州不服，赫然奮怒，控弦百萬，鼓行而西，未知貴州將何以待之？」瓘笑曰：「茲事當決之於主，非身所了。」負、殊曰：「涼王雖英睿夙成，然年在幼沖，國家安危，系君一舉耳。」瓘懼，乃以是言見玄靚。靚懼，亦從命，遣使稱藩於秦。因以玄靚所稱官爵而授之，因此北涼遂降於秦。
　　卻說晉穆帝與群臣議詔，遣人封桓襄為征討大都督，督諸軍討姚襄。軍未行，襄正攻洛陽。
　　初，魏將周成降晉，反據洛陽，姚襄攻之，逾月不克。王亮諫曰：「今屯兵堅城之下，力屈威挫，或為他軍所乘，此危道也。不如解此還屯。」襄不從。
　　時桓溫自江陵北伐，遣督護高武據魯陽，將軍戴施屯河上，自率大兵斷後，與僚屬登平乘樓望中原，慨然曰：「遂使神州陸沉，百年丘墟，王夷甫諸人不得不任其責！」記室袁宏曰：「運有興廢，豈必諸人之過？」溫作色謂四座曰：「頗聞劉景升有千斤大牛，啖芻豆十倍於常，其負重致遠，曾不若一羸牸！魏武入荊州，殺以享軍士。」溫意以況宏，而座中皆失色。
　　溫從容作賦，而謂袁宏曰：「聞卿長於賦，為我著《北徵賦》而歌之。」宏即取筆，思半晌，即為書之，而呈上於溫。溫令伏虞讀其賦：「雲獲麟於此野，誕靈物以瑞德，奚授體於虞者！疚尼父之洞泣，似實慟而非假。豈一性之足傷，乃致傷於天下！」溫聽之曰：「卿乃當今文章之美也。」於是各下樓而歸。
　　八月，桓溫與眾將議計，先取洛陽，乃復進兵至伊水。
　　卻說姚襄自殺敗殷浩之後，欲圖關中，聞桓溫軍至，下令三軍解洛陽之圍拒之。時桓溫聞姚襄拒住前路，乃親自結陣而前，親披甲執銳督戰。溫出馬與姚襄交戰，戰上二十餘合，襄兵大敗潰散。襄見自兵潰亂，乃鳴金收數千騎，奔於北芒之中而屯。桓溫見姚軍敗走，亦不追趕，引兵入洛陽。時洛陽守將周成率眾出降。溫以軍入城屯於故太極殿前。先，姚襄遣使謂溫曰：「承親率王師以來，襄今奉身歸命，願敕三軍小卻，當伏道左。」溫曰：「我自開復中原，展敬山陵，無豫軍事，欲來便前，何煩使人？」襄拒水戰，敗奔北山，襄勇而愛人，雖戰屢敗，民知襄所在，鹹扶老攜幼，馳而赴之。溫追之不及。弘農楊亮自襄所來降，溫問襄之為人？亮曰：「神明器宇，孫策之儔，而雄武過之。」溫點首應之。溫移屯金墉，謁諸陵寢，修復毀壞，各置陵令。令即具表謝尚鎮洛陽，令穎川太守毛穆之等戍之。徙降民三千餘家，於江漢之間。襄敗奔平陽，秦并州刺史尹赤復以眾降襄，襄遂據襄陵。
　　十一月，燕大司馬慕容恪以兵五萬圍廣固。段龕緊守其城，並不出戰。燕諸將請急攻廣固，恪曰：「用兵之勢，有宜緩者，有宜急者，若彼我勢敵，外有強援，恐有背腹之患，則攻之不可不急；若我強彼弱，無援於外，當羈縻守之，以待其斃。兵法：『十圍吾攻』，正謂此也。龕兵尚眾，未有離心，今憑阻堅城，上下戮力，我盡銳攻之，計旬日可拔。然殺吾士卒必多矣！自有擾中原，兵不暫息，吾每念之，夜而忘寐。奈何輕用其死乎？要在取之，不必求功之速也。」軍中聞之，人人感悅，於是為高牆深壘以守之。龕嬰城自守，樵采路絕，城中人相食。
　　龕大懼，乃面縛出降。恪親釋其縛，以恩撫之。新民悉定齊地，遣人送龕見燕王雋，集將龕斬之，又坑其從三千人。

第二二四回　太后歸政於穆帝
　　丁巳昇平元年，晉穆帝加冠設朝，太后歸政，自徙居於崇德宮，文武百僚集賀。於是帝命排宴，賞群臣，不必重敘。
　　卻說姚襄將圖關中，進兵屯杏城，羌胡及秦民歸之者五萬餘戶，遂據黃落。秦王生遣廣平王苻黃眉、東海王苻堅二人以兵討之，襄堅壁不戰。鄧羌謂黃眉曰：「襄為桓溫所敗，銳氣喪矣，然其為人強狠，若鼓噪揚旗，直壓其壘，彼必忿怒而出，可以一戰擒也。」眉從之，率騎五百壓其壘門而陣，揚武耀威，叫喊怒罵，索襄出戰。襄怒，以兵出戰。羌佯敗走，襄追至太原，東海王兵亦至，羌回騎擊之，黃眉等以大眾繼戰，襄兵大敗，姚襄被擒而斬之。弟萇率其眾降秦，求以郡公禮葬襄，秦王許之，於是黃眉等還長安。生不之賞，數辱之。黃眉怒，欲謀弒生，生密知，即將黃眉誅之。

第二二五回　苻堅備儀聘王猛
　　卻說秦王苻生夜夢大魚食蒲，又聞長安謠言：「東海大魚化為龍，男皆為王女為公。」生疑謠應魚遵，將遵殺之，及夷其子孫十餘人。時生飲酒無晝夜，多所殺戮，自以眇目，諱言「殘、缺、偏、只、少、無、不具」之類，誤犯而死者，不可勝數。剝人面皮，使人歌舞以為樂。群臣保一日如度十年。時宗室及大臣、親戚忠良，殺害略盡，死者不可勝記。
　　史說東海王苻堅，字永固，乃苻洪季子苻雄之子也。其母苟氏嘗游漳水，祈子於西門豹祠，其夜夢於神交，因而有孕，十二月而生堅焉。生堅時，有神光自天燭其庭，堅背有赤紋隱起，成字曰：「草付臣又土。」及長，臂垂過膝，目有紫光，祖洪奇而愛之。史說堅幼年七歲，聰好敏施，舉措不失機。徐統謂之曰：「此兒有霸王之相。」又密謂之曰：「苻郎爾後當大貴。」堅曰：「誠如公言，不敢忘德！」八歲，請就家學。
　　洪曰：「汝夷狄異類，但知飲酒，今乃來學耶？」欣然許之。
　　初，健之入關也，夢天神遣使者，送來朱衣赤冠，命拜堅為龍驤將軍。健至翌日，就拜堅為龍驤將軍。堅博學多藝，有經濟大志，後封東海王，與薛贊、權翼善。於時苻生為長夜之飲，誅殺大臣，當贊、翼二人密說堅曰：「主上猜忌暴虐，中外離心，方今秉主秦祀者，非殿下而誰？願早為計！勿使他姓得之！」堅曰：「主上雖無道，君也，若殺之自取，則成天下萬代之罵名耳！」贊、翼曰：「殿下執小義，必後噬臍無及。」
　　堅猶豫，以問尚書呂婆樓曰：「主上無道，薛贊、權翼叫孤自取其業，其事若何？」婆樓曰：「此事可行。僕，刀環上人耳，不足以辦大事，僕裡捨有一賢士，北海人也，姓王名猛，其人有王佐之才，謀略不世之出，征西大將軍桓溫屢請不起，現隱華山。殿下宜請咨之。」堅曰：「吾備聘禮，卿可代我請之。」
　　呂婆樓欣然領諾。於是堅備金帛之禮，作書使尚書呂婆樓往華山聘王猛。呂婆樓即出上馬，帶從人來華山，到莊門外下馬扣門。問曰：「王先生在莊上否？」童子入去，不一時，王猛出迎入內，在草堂講禮訖，呈上禮物而言曰：「今東海王苻堅，久聞先生大名，無緣拜會，敬備薄禮，命予來聘，望乞就行。」猛曰：「山野狂夫，無甚奇才，何勞貴人親臨？若有下問，召僕趨至，甚為惶恐。」言訖，置酒相待，在莊上同宿一宵。
　　次日，王猛收拾琴書，與呂婆樓一同前來，入見東海王。
　　苻堅一見猛，遂握手相語，歡若平生，談論少項，勝如舊識。邀入後堂講禮，問寒暄畢，苻堅下拜曰：「秦室鄙胄，單于愚人，久聞先生大名，如雷灌耳，是以昨日使尚書呂婆樓敬造仙莊，已呈賤名文幾，未審覽否？」王猛答禮曰：「北海田夫，疏慵成性，今蒙殿下見召，下情不勝感激！見大王有愛民憂國之心，但恨猛年幼才疏，不堪治政，有誤下問。」苻堅曰：「呂尚書之言，權參軍之語，豈虛謬哉？望先生不棄鄙賤，曲賜見教。」王猛曰：「呂尚書，世之高才，王猛乃一村夫耳，安可以談天下事？二公差舉，而大王捨美玉就頑石，此乃誤矣！」苻堅曰：「夫古聖賢，學成文武之業，當立身行道，揚名於後世，以顯父母，可謂孝矣；救民於水火之中，致君於堯舜之化，此謂忠矣，世人望先生久矣！堅愚魯，得賜教之，實為萬幸也！」王猛笑曰：「大王慨然，欲聞愚論，盡當剖露，願聞其志。」
　　苻堅乃屏去左右，起席而謝曰：「今主上無道，殺戮無辜，士民生怨，中外離心，孤不度德量力，欲伸大義於天下，誠恐不然。吾志在天下，而智術短淺，遂用猖獗至於今日，志猶未已。請計將安用？」王猛答曰：「主上失德，吏民各懷二心，可早圖之，免彼晉、燕來侵，若緩延之，久則生亂。」堅又曰：「吾欲統一六合，自趙末以來，豪傑並起，跨州連郡者，不可勝數。」猛曰：「桓溫比於姚襄，則名齊而眾寡。然溫能克襄，以強為弱，非為天時，亦人謀也。今溫已擁百萬之眾，挾天子以令諸侯，誠然不可與爭鋒。晉王已據有江東之地，已立數世，國險而民富，賢能為之用，此可與援而不可圖也。今鄴城千里，為慕容雋所據，此乃用武之地；而其雋先立長子，有才而死之，今立次子慕容暐為嗣。吾聞鄴城人談暐好游絲竹之樂，卻無略德之聲，慕容雋一死，彼必不能守，而期智能之士，思得明君。大王既帝室之胄，信義著於四方，攬召英雄，思賢若渴，若跨有關中，保其險阻，外結晉主，內修政理，天下有變，則命一上將，將鄴中之軍以向平域，大王舉長安之眾以出建康，百姓各簞食壺漿以迎大王；則北方之域，盡為大王有也。誠如是，霸業可興，秦國大可成矣！」堅離坐扳手而謝之曰：「先生之言，金石之論，使堅撥雲霧而見青天也！恨見先生之晚矣！」又謂曰：「孤之遇卿，若劉玄德之遇孔明也。」
　　苻堅自此重猛，食則同幾，臥則同榻，終日議論天下大事。
　　其時王猛，年三十一而出仕也。
　　當秦太史令康歡言於秦王生曰：「昨夜三月並出，孛星入太微，東昇自去。自去月上旬，沉陰不雨，以至於今，將有下人謀上之禍！」生大怒曰：「汝以妖言惑朕。」令武士捕殺之。
　　乃入宮飲酒，夜醉，謂宮女曰：「苻法兄弟亦不可信，明日當除之。」
　　苻法，亦苻雄之子，苻堅之兄。是夜，苻法身體因倦，隱幾而臥，夢見神人告之，說：「主生明日必殺汝也。」苻法驚寤心悸之，忽宮女來報知此信，法大驚，急出問梁平老，平老邀法見堅，謂堅曰：「今主上失德，上下嗷嗷，人懷二志，目今晉、燕伺隙而動，臣恐禍發之日，家國俱亡。聞宮女報說，見主上明日要殺皇兄苻法，今皇兄邀臣來見殿下，此殿下之家事也，宜早圖之，否則必遭其害。」堅謂苻法曰：「你先引親隨之人，各執利刃入宮，吾後便來。」於是苻法與梁平老等引壯士三百人，潛入雲龍門。苻堅亦率麾下兵三千人，鼓噪繼進。
　　時宿衛將士皆執兵器而立，見是苻堅，各捨杖歸堅，同法入宮。苻生猶昏寐未寤，被堅令甲士執出殺之。苻生死年二十三歲，在位二年，到此被堅弒之。
　　次日，王猛與呂婆樓等立東海王苻堅為秦皇帝。堅讓兄苻法，法不受曰：「汝嫡嗣，且賢，吾何敢當？」於是堅令去皇帝號而為「秦天王」，改元永興元年。遣人盡誅幸臣趙韻、董榮等三百餘人，以子苻羌為皇太子，兄苻法為丞相，弟苻融為陽平公，次子還為長樂公。王猛、薛贊為中書侍郎，權翼、呂婆樓為給事黃門侍郎，與猛、贊並掌機密，以梁平老為尚書郎，以李威為左僕射。
　　卻說堅母苟氏，思苻法為堅之長，德而且賢，又深得眾心，懼後為變，乃遣人召入宮內，以鴆殺之。少頃，堅入宮，見已殺法在地，急問左右，左右具以苟氏之言對之，堅涕泗滂沱，悲慟吐血。左右勸曰：「死者不可復生，何必哭之以傷貴體！」
　　堅拭淚而言曰：「吾兄賢明有德，何故殺之？」言訖，遂令收斂殯葬，謚曰「哀王」。又封其子陽為東海公。
　　秦王堅與文武出遊，自臨晉登龍門，顧指而謂群臣曰：「美哉，山河之固！婁敬有言，關中四塞之國，真不虛也！」權翼、薛贊對曰：「吳起有言，『在德不在險』。願陛下追踵唐虞，懷遠以德，山河之固，不足恃也！」堅大悅，乃領眾還長安。
　　十一月，秦王堅私行至尚書省，率問諸政之事。丞相程卓無以為對，以是見其文案不治，次日免左丞相程卓，以王猛代之為左丞相。於是王猛親寵愈密，朝政莫不由之。
　　戊午二年二月下旬，王猛趨朝出來，因遇特進樊世，乃氐之豪傑也。其先有大勳於苻氏，自負氣倨傲，乃辱猛曰：「吾輩與先帝共興事業，不預時權，君無汗馬之勞，何敢專營大任？是我為耕稼而君食之乎！」猛曰：「方當使君為宰夫，安直耕稼而已？」世大怒曰：「要當懸汝首於長安城，不爾者，終不處於世也！」猛忍氣回家。次日猛侵晨早先入朝，奏知樊世辱己之事與秦王堅。堅怒曰：「必須殺死此老氐！然後百僚可整。」俄而世至，便與王猛爭論於堅前，欲以牙笏擊猛。秦王堅大怒曰：「投鼠鬚當避其器，我跟前尚如此逞強！」發命將世斬之。武士將世斬首，傳首至殿前，於是公卿以下，無不懼猛。是日，又改甘露元年，又以王猛為中書令、京兆尹。猛與中丞鄭羌、協規齊志，數旬之間，有貴戚豪強者，被猛、羌按察其過，以罪誅死二十餘人，於是豪右屏氣，路不拾遺，風化大行，百姓安堵。堅始歎曰：「今日始知治天下之法，有天下之為尊也。」
　　九月，秦境大旱，秦王堅自減膳撤樂，命后妃以下悉去羅紈。使守宰開山澤之利，公私共之，息兵養民，後旱不為災矣。

第二二六回　燕王購虎屍鞭浸
　　十一月，燕王雋集百官會議徙都於鄴城，百官皆言可，於是遷都於鄴城。至夜，夢見故趙王石虎嚙其臂。至天明，集百僚，使人去發石虎墓。使人掘墓，不見虎屍，空棺而已。使人回報，燕王雋以百金購其屍，有人知其屍在東明觀，直來報知。
　　燕王雋又使人去東明觀，下掘得其屍，僵而不腐。呈與燕王雋，數其殘暴之罪，令武士鞭之三百，投於漳水浸之。燕王雋因是得疾，悶悶不悅。
　　戊午二年二月，卻說趙故將并州牧張平，據新興、雁門、西河、太原、上黨、上郡之地，壁壘三百餘，夷夏十萬戶。趙既亡，先降燕，至是又降秦。燕王欲以兵攻，卻又使人降燕。
　　秦王堅聞知，自將兵五萬，令鄧羌為前部先鋒，軍至汾上。張平大驚，急召養子張蠔至曰：「今秦王苻堅自將兵來攻我，非小可之敵。吾兒火速領眾御之，勿使彼臨城，難以解矣。」蠔曰：「大人休憂，兒即去退秦兵。」
　　史說張蠔勇力矯健，曳牛卻走，超越高城，因此勇冠三軍，人莫敢近。堅亦知其名，因謂諸將曰：「張平之子張蠔，勇力絕人，卿若生擒得之，重賞不輕，則平自降。」羌曰：「主上如何長他人志氣，滅自己之威風？看某生執之。」言訖，即與諸將各持兵刃出，正遇張蠔就戰，連鬥五十合，不分勝負。諸將見羌戰蠔不下，各奔出陣。蠔全無懼怯，又戰數十合，羌大喝一聲齊進，諸將直奔蠔，蠔撇羌來敵諸將，被羌以錦綿套索拋起，將蠔拖下馬來。諸將擒之，縛來見秦王堅。堅大悅，賞鄧羌，赦張蠔，令其歸降。於是蠔降於秦王堅，以蠔為虎賁中郎將，常置左右。秦王堅曰：「吾得鄧羌、張蠔二人，皆萬夫之敵，天下即可定也。其時張平見蠔被擒，亦面縛往降。秦王堅命解其縛，拜干為右將軍，收軍還都。
　　八月，會稽王昱欲以桓溫弟桓雲為豫州刺史，僕射王彪之曰：「兄居上流，已割天下之半，其弟復處西門，兵權萃於一門，非深根固蒂之宜也。」於是昱乃更以謝萬代之。王羲之與溫箋曰：「謝萬才通經濟，使居廊廟，固是後來之秀。今以之撫順荒余，則違才易務矣。」又遺萬書曰：「以君邁往不屑之韻，而俯同群辟，誠難為意也。然所謂通識，正當隨事行藏已耳。願君每與士卒之下者同甘共苦，則盡善矣。」萬不能用。
　　卻說晉泰山太守諸葛攸，集軍一萬餘人，攻拔燕東郡，入據武陽。燕王雋聞知，命大司馬慕容恪率兵五千攻之。兵至武陽，諸葛攸亦以兵出城，兩下交戰，數十合，攸兵自潰。被恪追兵一擊，攸兵大敗，不能當敵。於是攸敗走還泰山。恪遂渡河略地，分置守宰而歸。雋遂欲經營秦晉，令州郡校實，見一戶留一丁，余悉發為兵，欲使步卒滿一百五十萬，期來春大集軍馬於各郡。劉貴上書極陳百姓凋敝，發兵非法，必至土崩之變。雋善之，乃更令二五發兵以來，各集鄴。
　　時燕調發繁數，官司各遣使者，道路旁午，郡縣苦之。太尉封弈奏請：「非軍期嚴急，不得遣使。其餘賦法，皆責成州。」雋從之。
　　燕泰山太守賈堅，以兵七百人屯於山莊。晉荀羨引兵一萬攻之，堅所將才七百餘人，羨兵十倍，賈堅歎曰：「吾自結髮，志立功名，而每值窮厄，豈非命耶？與其屈膝而生，不若守節而死！」乃開門引兵直出。羨兵四集擒之，遂拔山莊。羨謂堅曰：「先君父祖世為晉臣，奈何背本不降？」賈堅曰：「晉自棄中華，非吾叛也。民即無主，強則托命，既已事人，安可改節？吾束修自立，涉趙立燕，未嘗異志，君何忽謂降乎？」羨怒，執置雨中數日，堅憤惋而卒。
　　青州刺史慕容廆遣司馬悅明以兵萬餘集泰山，羨與戰，兵大敗。燕復取山莊，燕王以堅子賈活為任城太守。荀羨疾篤，晉帝已知，遣使征之，以郗曇督徐、兗，以軍鎮下邳。
　　初，燕吳王慕容垂娶段末柸女，生子令、寶。段氏才高性烈，自以貴姓，不尊事可足渾後，後銜之。中常侍溫皓希旨，告段氏為巫蠱毒後。後覺，欲以連累垂，收下廷尉考驗。段氏終無撓詞，故垂得免禍，而段氏竟死獄中。燕王雋貶垂為平州刺史，出鎮遼東。垂以段氏女妹為繼室，可足渾後黜之。以其妹妻垂，垂不就，由是益惡之，出鎮遼東。
　　己未三年四月，涼丞相張瓘性猜忌苛虐，專以愛憎為賞罰。
　　郎中殷郇諫之，瓘曰：「虎生三日，自能食肉，不須人教也。」
　　由是人情不附。宋混性忠鯁，瓘憚之，欲殺混，因廢涼王玄靚而自代之。混知，率壯士五百人掩入南城，宣告諸公曰：「張瓘謀逆，太后令我以兵誅之。」乃率兵出戰，瓘亦以兵與宋混戰，大敗，與張琚皆自殺。混既殺瓘兄弟，請玄靚去王號，復稱涼州牧而降晉。

第二二七回　燕王托孤慕容恪
　　冬十月，諸葛攸復將水陸二萬，擊燕人，自石門屯於河渚。
　　燕王雋使上庸王慕容評，率步騎五萬與戰東門。攸病，三軍無主，因此大敗。晉穆帝聞知，遣迎詔書前來，使謝萬、郗曇主討。萬、曇復伐之。萬矜豪傲物，但以嘯詠自高，未嘗撫眾，兄安深憂之，謂萬曰：「汝為元帥，宜數接對諸將，以悅其心，豈有傲誕如此，而能濟事耶？」萬乃召集諸將，一無所言，直以如意指四座云：「諸將皆勁卒。」諸將益恨之。安慮萬不免，乃自偏師以下，每親造諸將，善言撫諭，厚相親托。既而萬不敢進師，眾人皆賴以援洛陽。曇以病退屯彭城，萬以為燕兵大盛。故曇退即引兵還，眾遂驚潰。萬狼狽單騎歸，軍士欲圖，以安之故止。晉帝聞知，以詔廢為庶人，降曇號建武將軍。於是許昌、穎川、譙、沛諸城，相次陷沒，遂為燕所有。
　　庚申四年正月，燕王慕容雋宴群臣於蒲地閣。酒酣，賦詩，因與群臣談經史，語及周太子晉，潸然流涕，顧謂群臣曰：「昔魏武追痛倉舒，孫權悼登無已，孤嘗謂二主緣愛稱奇，無大雅之體。自曄死以來，孤鬃發中白，始知二主有以而然。卿等言曄定何如也？孤今悼之，得毋貽怪將來乎？」時長史李績對曰：「懿懷之在東宮，臣為中庶子，秉質志業，臣實不敢不知。
　　先太子大德有八，未見有缺也。至孝自天，性與道合，此其一也；聰敏慧悟，機思若流，此其二也；沉毅好斷，理情無幽，此其三也；疾諛亮物，雅悅直言，此其四也；好學不輟，不恥下問，此其五也；英姿邁古，藝業超時，此其六也；虛懷恭敬，尊師重道，此其七也；輕財好施，勤恤民隱，此其八也；有此八德，境內士民，實感慕無極。」燕王雋聞言泣曰：「卿雖過譽，然此兒若在，吾死果能無憂。今景茂幼沖，器藝未舉，卿以為何如？」績曰：「皇太子天資岐嶷，聖敬日躋而八德闇然，二缺未補，雅好游畋，娛心絲竹，所以為損耳。」燕王雋顧謂太子暐曰：「伯陽之言，藥石之惠，汝宜識之！」言畢，罷宴歸宮。是夜，燕王雋寢疾，謂太原王恪曰：「今二方未平，景茂幼沖，社稷屬汝何如？」恪曰：「太子雖幼，勝殘致治之主也。臣何敢干正統？」雋怒曰：「兄弟之間，豈虛飾耶？」恪曰：「陛下若以臣能荷天下之任者，豈不能輔少主乎？」雋喜曰：「汝能為周公，吾復何憂？績忠邁清亮，汝善遇之！」召吳王垂還鄴，至是疾篤，召恪及司空陽騖、司徒評、將軍慕容根，受遺詔輔政。謂曰：「朕欲與卿等平一天下，不幸到此難逃，此亦天命也。」又指太子謂恪曰：「此子年幼，今托付與卿，卿宜以骨肉為重，以慕周公之德而輔之，則吾在九泉之下，不忘賢弟。」言訖，淚下如雨。慕容恪曰：「陛下善保龍體，不可懷憂。太子雖幼，吾輔之！豈待再三耶？」雋點首而崩。壽四十九歲，在位十一年，改元者三。
　　卻說慕容暐，字景茂，慕容雋之第三子也。雋因長子慕容曄死之故，乃立為太子也。燕王雋既死，百官舉哀殮葬訖，大司馬、太原王慕容恪率百官立太子暐為燕王，即皇帝位，改元建熙元年。以慕容恪為太宰、錄尚書事，得行周公之事。暐既立大位而庸弱，國事皆委之於恪耳。當恪奏少主曰：「李績清方忠亮，堪任大事，先帝臨終以為恪言。陛下可以績為尚書右僕射，同輔朝政。」時燕王憾績，往在先帝面前，言其所短，因而謂恪曰：「萬機之事，委之叔父、伯陽二人，朕請獨裁何如？」此時李績聞少主之言進，憂疾而死。臨終謂家人曰：「吾不聽先人之訓，果有今日之故也！」言訖而卒。
　　先是李績之父李虛，字子喬，初仕石氏，後始仕燕，歷位尚書。前後固辭年老，不堪理政，燕王雋不許，轉拜太子太保。
　　臨終謂子績曰：「以吾之才，而至於此，始者之願亦已過矣！我死之後，汝不可以西夕之年，取笑於來今也！」績不能遵依是語而辭退，是以憂死也。
　　卻說將軍慕容根自恃勳舊，有無上之心，乃私見太原王慕容恪而言曰：「主上幼沖，母后秉政，權在大王，何以不因其未定而取之？而甘在人下，非丈夫之所為也！」慕容恪愕曰：「公醉乎？何言之悖耶！昔曹藏、吳札並於家難之際，猶曰為君非吾節。況今儲君嗣位，四海無危，宰輔受遺，奈何有私議，公忘先帝之言耶？」根乃大懼，陳謝而退。慕容恪以慕容根言告吳王垂，垂曰：「何不誅之？」恪曰：「今新遭大喪，二鄰觀釁，而宰輔自相誅夷，恐乖遠近之望，且宜忍之。」時根私入宮，謬言於可足渾後及燕王暐曰：「太宰、太傅，將謀不軌，臣請發禁兵誅之。」後將從之，暐曰：「二公，國之親賢，先帝托以孤嫠，必不肯爾，安知非太師欲為亂也？」乃止。根又思戀舊土，謀欲還東。恪知譖己，乃密奏根罪狀，燕王暐使恪誅根及其黨二十餘人。
　　時新遭大喪，誅夷狼藉，內外憂懼。恪舉止如常，人不見其有憂色，每出入，一人步從，或說以宜自嚴備，恪曰：「人情方懼，當安靜以鎮之，奈何復自驚擾？」恪雖綜大任，而朝廷之禮，兢兢嚴謹。每事必與司徒評議之，虛心待士，咨詢善道，量才授任，人不逾位。朝臣或有過失，不顯其狀，隨宜而施，時人以為大愧，莫敢犯者。或有小過，自相責曰：「爾復慾望宰公遷官耶？」
　　燕所征辟國兵，去冬集鄴，復遣伐晉，以燕王雋病，大閱而罷。至是，以燕朝多難，互相驚動，自鄴以南，道路斷絕。
　　太宰恪大驚，急以吳王垂為征南將軍，去鎮蠡台。又令孫希、傅顏率騎二萬，觀兵河南、臨淮而還，於是境內乃安。
　　卻說劉衛辰遣使降秦，請田內地。春來秋返，秦王堅許之。
　　夏，雲中護軍賈雍率百騎襲之，大獲而還，奏知秦王堅，堅大怒曰：「朕方以恩信懷戎狄，而汝貪小利以敗之，何也？」乃黜雍以白衣領職，遣使還所獲，並慰撫之。衛辰大悅，於是入居塞內，貢獻相尋。
　　時東胡獨孤部及沒弈干各率眾數萬降秦，秦王苻堅處之塞內。陽平公融諫曰：「戎狄人面獸心，不知仁義，其稽顙內附，實貪地利，非懷德也；不敢犯邊，實憚軍威，非感恩也。今與民雜居，彼窺郡縣虛實，必為邊患，不如徙之塞外。」堅從之。
　　卻說桓溫聚集文武商議天下之事，群佐皆曰：「今燕王慕容雋新喪，主幼才庸，若興三軍去伐，指期中原可得。」桓溫曰：「慕容雋乃英特之士，臨死必以其子托付於太原王慕容恪，而恪又善撫國家，能為將兵，石季龍尚且被執，何況今日乎？慕容恪尚存，所憂方為大耳，何敢進之？」由是桓溫未敢起兵。
　　史說謝安，字安石，四歲時，桓溫見而歎曰：「今此兒丰神秀致。」及總角神識沉敏，風宇條暢，善於書。弱冠時詣王濛，清言良久，既去。濛子王脩問父曰：「向客何如大人？」
　　濛曰：「此客亹亹，為來逼人。」王導亦深器之。由是少有重名，寓居會稽，與王羲之及許珣、支遁交通游處，出則漁弋山水，入則言詠屬文，無出世之意。除尚書郎，琅玡王交辟，並不起。常往臨安山中，坐石室，臨深谷，悠然歎曰：「此去伯夷何遠乎？」然雖寓居會稽，以山水自娛，雖為布衣時，人皆以公輔期之。士大夫至相謂曰：「安石不出，如蒼生何？」安石每游東山，常以妓女相隨。時會稽王司馬昱聞之曰：「安石既與人同樂，必不得不與人同憂，召之必至。」安妻劉惔之妹也，見家門貴盛，而安獨靜，退謂：「丈夫不如此也！」安掩鼻曰：「恐不免耳。」及弟萬廢黜，安始有仕進之意。安時年已四十，征西大將軍桓溫聞之，使人請拜為司馬。安聞召即至，溫大喜，拜為司馬，深禮重之。凡有軍國大事，悉皆咨之。
　　辛酉五年，是歲涼奉昇平之號。燕守將呂護遣使來建康降晉。晉帝拜為冀州刺史，護欲引晉兵以襲鄴，燕太宰恪聞知，乃將兵二萬討之。護嬰城自守，將軍傅顏請恪急攻之，恪曰：「老賊經變多矣。觀其守備，未易猝攻。然內無蓄積，外無救兵，我深溝高壘，坐而守之，休兵養士，離間其黨，於我不勞而賊勢日蹙，不過十旬，取之必矣。何必多殺士卒，以求旦夕之功？」乃築長圍守之。

第二二八回　晉哀帝登龍即位
　　五月，晉穆帝因疾而崩，時年十九，而無嗣，在位十七年，廟號「孝宗」。百官舉哀，葬於永平陵。是時孝宗無子，群臣立成帝子、琅玡王司馬丕為皇帝，立皇后王氏，尊何太后為穆皇后，改元「隆和」。
　　卻說哀帝，名丕，字千齡，成帝長子。初封為琅玡王，及穆帝崩無嗣，大臣迎丕立之。在位四年，改元者二，曰：隆和及興寧。
　　史說中書侍郎范寧，字武子，少博學，多所通覽。時以浮虛相標，儒雅日潛，寧以為其源始於王弼、何晏，二人之罪，深於桀、紂。寧乃著論非之曰：「王、何蔑棄典文，幽沉仁義；游辭浮說，波蕩後生；使縉紳之徒，翻然改轍，以至禮壞樂崩，中原傾覆，遺風余俗，至今為患。桀、紂縱暴一時，適足以喪身覆國，為後世戒，豈能回百姓之視聽哉？故吾以為一世之禍輕，歷代之患重，自喪其惡小，迷眾之罪大也。是以人皆以此論貶之太過，吾觀貶之宜也。」
　　十二月，秦王苻堅下詔，命牧伯守宰各舉孝悌廉直、文學政事，察其所舉，得人者賞之，非其人者罪，由是人人莫敢妄舉，而請托不行。當是之時，內外文官，率皆稱職，田疇修辟，倉庫充實，道不拾遺，盜賊屏息，因是鳳凰集於東闕。秦王苻堅大喜，平旦召王猛、苻融入露台，悉屏去左右，密議大赦境內。王猛、苻融親送紙筆，秦王堅自為赦文，正持筆間，忽有一大蒼蠅，自穿牖孔而入，鳴聲甚大，集於筆端。堅驅之復來，忽然去之。秦王堅在內為赦文，俄而長安城中，街上有一黑衣小兒大叫曰：「今日官家大赦天下。」須臾小兒去了，因此街巷市裡，人人相告曰：「官家有赦！」境內由是喧哄，有司聞知，入朝奏請，聞赦何事。秦王堅大驚，謂融、猛曰：「孤與卿議於禁中，又無屬垣之耳，事從何洩也？」遂問群臣曰：「其聞赦事，何處得來？」群臣奏曰：「長安城中士民在城中傳說官家有赦，不知何人先說也？」猛奏曰：「可令武士出朝門外，執城中百姓入來問之，必知端的。」秦王堅曰：「卿言是也。」堅即使武士出去捉之，不一時，武士擁得老者四五人，至殿下。秦王堅問百姓曰：「誰人說道朕有赦出？你可從實說來。」老者鹹曰：「有一小人，衣黑衣，大呼於市曰：『今官家有大赦，』須臾不見。」堅知神洩其事，於是遣老者還。秦王堅即遣使頒書，大赦境內。
　　時，秦王堅謂群臣王猛等歎曰：「其向蒼蠅，身狀非常，吾固惡之。諺曰：『欲人弗知，莫若勿為。』聲無細而弗聞，事未形而必著者，此之謂也。」於是秦王堅命廣修學宮，集郡國學生通一經以上充之，公卿以下子孫，並遣入學受業；其有學為通儒、才堪幹事、清修廉直、孝悌力田者，皆旌表之，於是天下號「秦多士」。
　　壬戌隆和元年正月，征西大將軍桓溫與長史孟嘉等議曰：「吾欲威振朝廷，群臣不服，何計可施？」嘉曰：「為明公計，可上表詐請遷都洛陽以試之，朝廷若從公請，不待立威而群臣自服；若不允，百官逆異於公，正如昔日指鹿為馬，以察百官也。」溫曰：「其計大善。」次日，使人入朝上疏曰：江東自先帝立，今六十餘年，氣數已衰落矣。洛陽舊都，乃霸業之所，士民思之已久。請皇帝陛下與百僚俱各促裝，治日北徙洛陽，以實河南都之，則中原指日可得矣！
　　卻說晉哀帝得桓溫疏，讀訖，大驚，謂群臣曰：「今大將軍桓溫主意遷都，其事若何？」時群臣皆懼溫勢，不敢言異。
　　人情疑懼，雖知不可，莫敢先諫。惟有散騎常侍孫綽上疏曰：昔中宗龍飛，惟信順協於天人，實賴萬里長江畫而守之耳。
　　今自喪亂以來六十餘年，河洛丘墟，函夏蕭條，士民播流江表，已經數世。存者老子長孫，亡者丘隴成行，雖北風之思感其素心，目前之憂，實為交切。植根外數十年矣，一朝頓欲拔之，驅蹴於空荒之地，瞻望萬里，逾險浮深，離墳墓，棄祖業，田宅不可復售，舟車無從而得，捨安樂之國適他鄉，國家所宜深慮也。晉帝覽疏猶豫。當散騎常侍王述曰：「陛下休憂，桓溫欲以虛聲威振朝廷耳，非實事也！但從之，自無事矣。」於是遣使人去回說從之，治吉起行。
　　卻說使人既還報於桓溫曰：「帝與群臣皆樂從之，聽將軍之請，願遷洛陽。」溫大悅，問孟嘉曰：「先生計果奇，百官不敢拒意，而今朝廷要遷洛陽，倘若遷之，則秦、燕乘此起兵而國家亂，我等事務未備，事皆危矣！」嘉曰：「此事易耳！將軍可復使人入朝再奏曰：「遷之宜矣，而關中殘破，宜先使人修理，若移洛陽鍾虡，權且暫停，候再擇期。」於是溫從之，復使人入朝奏知其事，暫且停止。
　　晉帝遂問常侍王述日：「其事若何計議回之？」王述曰：「臣自作書回復，無勞聖意。」於是王述領使人出朝歸第，作書與使，帶回去復桓溫。桓溫得書開讀曰：永嘉不兢，暫都江左。方當蕩平區宇，旋軫舊京。若其不爾，宜改遷園陵，不應先事鍾虡。
　　桓溫讀畢謂眾曰：「朝廷大臣，明知不可，而懼我莫敢言之。既如此，權罷遷都，暫且停止。」

第二二九回　桓溫戲星人王見
　　卻說桓溫既有異志，聞蜀人王見善知天文，乃使使召至。
　　至夜，溫執王見手問曰：「聞卿善知天文，今國家祚運修短若何？」見答曰：「世祚方永，未必便終。」溫不悅，次日召見入，送絹一匹，錢五千文，與之自歸。因謂曰：「卿可將此自裁。」王見受之即出，自思曰：「桓溫送絹一匹，錢五千文，命我自裁；其絹使我自縊而死，其錢與我買棺材葬；我無親在此，無人收斂。」因哭，思半日，聞襄陽習鑿齒為溫府主簿，仁厚濟人，乃馳入謁鑿齒曰：「吾乃蜀州星人耳。蒙大司馬桓溫召至，問天文國家之事，吾以實對，大司馬怪吾，送絹一匹，錢五千文，命我自裁。我家在益州，被命遠來，今此無親，無由致其駭骨，聞君仁厚，故來相投，乞為檁碣棺本以斂，吾在九泉之下，不忘大德。」鑿齒曰：「君幾誤死耳！吾嘗聞知，星宿有不覆之義乎！此以絹戲君，以錢供道路之資，是教君自去也！如何尋死？桓公殺汝，豈待汝自裁，何不明也？」王見大喜，拜謝鑿齒曰：「若不造先生，誤喪殘生。」於是王見次日入辭桓溫回蜀。溫曰：「誰救汝還？」王見乃以鑿齒言對之。
　　溫大笑曰：「昨憂君誤死，今是誤活！汝徒然三十五年看儒書，不如一詣習主簿矣！」因此王見得鑿齒指教得歸，溫於是益重鑿齒。
　　癸亥興寧元年五月，晉帝設朝，文武班齊，君臣禮定，分兩邊立。群臣奏曰：「前者桓溫所議遷都之事，欲威振朝廷，貪功慕祿耳。今事已寢，可加其重祿，則彼不生別志。」帝下詔，使人去加封桓溫大司馬、都督中外諸軍事、錄尚書事。桓溫大喜，受職。溫又欲北伐，以王坦之為長史，以郗超為參軍，以王珣為主簿，以謝玄為東曹掾，後改為參軍。
　　史說王坦之，字文度，乃王述之子也。弱冠與郗超俱有重名，時人為之語曰：「盛德絕倫郗嘉賓，江東獨步王文度。」
　　郗超，字景興，小字嘉賓，少卓犖不羈，有曠世之度，人皆仰之。王珣，字元琳，乃太尉王導之子也。先珣嘗夢人以大筆如椽與之，既覺語人曰：「此當有大手筆事！」後孝武帝崩，哀冊謚皆珣所草。珣方弱冠，與謝玄為桓溫掾屬，俱為溫所敬重。
　　謂之曰：「謝玄年四十，必擁旄又節。王掾當作黑頭公？皆未易才也。」史說：謝玄，字幼度，少穎悟，與兄謝明，俱為叔父謝安所器重。安嘗誡於諸子侄曰：「子弟亦何預人事？正欲使其佳。」諸人莫有言者，獨玄答曰：「譬如芝蘭玉樹，欲其生於庭階耳。」由是安悅玄對，而益重之。
　　時桓溫每有事，必與王珣、謝玄二人謀之，因此其府中人為之語曰：「髯將軍，短主簿；能令公喜，能令公怒。」玄貌多髯，珣狀短校甲子二年春正月，晉帝以揚州刺史王述為尚書令。王述每受職，不為虛讓，其所辭必於所不受。及為尚書令，其子坦之諫述曰：「故事多讓，何不讓乎？」述曰：「汝謂我不堪耶？」
　　坦之曰：「非也，但克讓自美耳。」述曰：「既謂堪之，何為復讓耶？欲以汝勝我，實不及也。」
　　卻說哀帝雅好黃老辟榖，餌長生藥，服食過多，遂中毒，不能理萬機。崇德太后復臨朝攝政。
　　卻說涼宋混疾甚，張玄靚及其母馬氏往省之曰：「將軍萬一不幸，寡婦孤兒，將何所托？」混曰：「臣弟澄，政事愈於臣，但恐其懦緩，機事不稱耳。殿下策勵而使之，可也。」混誡澄曰：「受國大恩，當以死報，無恃勢位以驕人。」又見朝臣，皆誡之以忠貞。及卒，行路之人為之揮涕。玄靚以澄為領軍將軍，命其輔政。

第二三○回　天錫弒君而自立
　　涼自丞相宋混死後，張天錫專執朝政。張玄靚庶母郭氏，以張天錫專權，與大臣謀欲誅之。事洩，天錫反將郭氏皆殺之，遂弒玄靚，自稱涼州牧、西平公。時年十六，遣司馬秦奉詣建康請命，晉帝從之，詔封錫西平公。
　　卻說匈奴劉衛辰以眾作叛，代王什翼犍急點兵三萬攻衛辰。時河水未合，犍命將士以葦結組紐流澌，俄而水合，然而不堅，乃散葦於其上，冰草相結，有如浮梁，兵乘以渡。衛辰不意兵卒至，大驚，遂引左右西走去了。什翼犍不追，收其部落之十六七而還。衛辰奔降秦，春送還朔方，遣兵戍之。
　　代王什翼犍性寬厚，郎中令許謙盜絹一匹，知而匿之。謂左長史燕鳳曰：「謙盜絹，吾不忍視謙之面，卿慎勿洩。若謙慚而自殺，是吾以財殺士也！」嘗討西部叛者，流矢中目，既而獲射者，群臣欲臠割之，代王曰：「彼各為其主耳，何罪之有？」遂釋射者，是以士民附者眾耳。

第二三一回　哀帝崩立司馬弈
　　乙丑三年二月，孝哀帝崩，群臣迎其弟琅玡王司馬弈即皇帝大位，改元為太和元年。
　　卻說弈帝，字延齡，哀帝同母弟也。初，封為琅玡王，及哀帝無子，大臣迎而立之，在位六年，後被桓溫廢為海西公。
　　卻說燕王暐境內久旱，太宰慕容惲慕容評併入朝歸政。
　　上疏曰：
　　臣以朽暗，器非經國，不足上諧陰陽，下厘庶政。臣聞王者，依天建國，辨方正位，司必量才，官惟德舉。台輔之重，參理三光，而非其人，則靈曜為虧，尸祿貽殃，負乘招悔，臣非安可久忝天祿？宜以避賢路，敢忘虞丘避嫌之美？輒循兩疏知止之分。謹送章綬，惟垂詔許。
　　暐覽疏，而謂惲評二人曰：「先帝所托，惟在二公，豈虛己謙讓，以違付託之事耶？」惲評二人乃止。燕王暐又曰：「吾聞洛陽乃關中之地，今為晉所戍，欲煩叔父神明取之，其事若何？」太宰慕容恪曰：「臣等受先帝顧托之重，欲效犬馬之心久矣，未得詔命。今陛下旨意，臣願領兵去攻洛陽，以報先君顧托之恩。」言訖，拜辭燕王，即點十萬銳兵，使吳王慕容垂為先鋒，殺奔洛陽而來。
　　其時洛陽守城將沈勁聞知燕兵犯境，即忙使偏將軍楊欽，點起城中氐兵五千人，大開城門，驅兵出迎。時燕兵隊內，有先鋒慕容垂出戰與楊欽交戰；二人在陣前，戰二十餘合，楊欽兵少，如何敵得燕軍，因此大敗。楊欽不敢入城，乃收殘兵，走還江南。時燕太宰恪謂諸將曰：「卿等常患不攻城，今洛陽城高而兵弱，卿勿畏也。」於是諸將率士卒齊力攻之，乃克。
　　執沈勁來至，恪招降，而勁神氣奇異，恪將宥之，將軍慕容虔曰：「勁雖奇士，觀其態度，終不為人用。」遂殺之。
　　恪略地崤、函，關中大震。秦王堅自將屯陝城以備之。燕以慕容評坐鎮金墉，慕容垂鎮魯陽。恪還鄴，謂僚佐曰：「吾前平廣固，不能濟辟閭，今定洛陽，使沈勁為戮，雖皆非本情，實有愧於四海。」後朝廷嘉勁之忠，贈東陽太守。

第二三二回　司馬勳叛攻成都
　　二月，益州刺史周撫卒，晉哀帝詔以其子周楚代之，而撫在益州三十餘年，甚有威惠，民鹹德之。
　　七月，立會稽王司馬昱為琅玡王，昱固讓不受。
　　十一月，梁州刺史司馬勳以眾一萬人作叛，來圍成都。時大司馬桓溫聞知，遣江夏相朱序以五千人救之。序遵命以兵即行，至成都五十里屯。序次日遣人入城，去會周楚擊勳。楚得書，即忙會集將佐，整頓軍容，大開城門，殺出城來。朱序以兵抄勳後攻之，兩下夾擊，勳兵大敗。被楚擒而斬之，成都遂平。初，勳為政暴酷，治中別駕言語忤意，勳即於座斬之。常有據蜀之志，憚周撫不敢發。及聞撫卒，遂舉兵自號為「成都王」，引兵入劍閣，圍成都，至是被溫以朱序與周楚合兵誅之。
　　丁卯太和二年四月，太原王慕容恪因攻洛陽回來，得疾甚重。燕王暐聞知，親與群臣視恪，問以後事。燕王暐入見恪曰：「叔父出征遠勞，今得此疾困重，倘設不周，使孤倚托何人？」恪曰：「慕容垂文武兼才，管、蕭之亞，陛下信任之以大政，國家可安。不然，秦晉必有覬覦之計。」暐聞言曰：「願從尊訓。」言訖回宮。太宰恪以燕王幼弱，政不在己，今太傅評又猜忌，乃使人召暐兄樂安王臧至，謂曰：「今南有晉室，西有強秦，常蓄進取之大志。司馬總統大軍，不可任非其人；我死之後，以其疏言之，當在汝及沖。汝曹雖才識明敏，然年少，未堪多難。吳王天資英傑，智略蓋世，汝曹若以推任之，必能混一四海，況外寇乎？」言訖而卒。
　　燕王暐聞知，慟哭終日，命厚葬之。國人皆為發悲，於是以慕容沖為大司馬，總統六軍。

第二三三回　苻氏五公皆謀反
　　卻說秦王堅聞慕容恪已卒，陰有圖燕之計。命匈奴曹轂使如燕，曹轂以西戎主簿郭辯為之副。燕司空皇甫真兄皇甫腆及從子奮、覆皆仕秦。辯至燕，謂真曰：「僕本戎人，家為秦誅，故寄命曹主。貴兄常侍及奮、覆兄弟，並相知有素。」真怒曰：「臣無境外之交，此言何及我！君似奸人，得毋因緣假托乎？」遂入白暐，請究治辯，太傅評不許，得還，為堅言：「燕政無綱可圖，其見機識變，惟皇甫真耳。」堅曰：「以六州之眾，豈得不使智士有一人哉？」曹轂尋卒，秦分其部落為二，使其二子分統之，號東西曹。
　　卻說秦汝南公苻謄，乃苻生之弟，欲謀反，秦王堅竊知，遣武士執斬之。時生弟猶有五人，當王猛謂堅曰：「不去五公，終必為患，不若乘此殺之。」堅不從，至是秦晉公柳、趙公雙與魏公庾、燕公武謀作亂。堅聞知，使人征其還長安。柳據蒲阪，雙據上邽，庾據陝城，武據安定，齊來起兵作反。堅又遣使諭以罷兵，令其各安原位，各嚙梨以為信，皆不從。秦王怒，命王猛將兵二萬去討，猛得令即以兵行。
　　戊辰三年二月，秦魏公苻庾聞王猛以兵來，恐不能敵，乃以陝城降於燕兵以接應。秦人大懼，燕王德曰：「苻氏骨肉乖離，投誠請援，是天以秦賜燕也。天與不取，反受其殃，吳越之事，足以觀矣。陛下宜命皇甫真引兵援之，眾徑趨蒲阪；吳王垂引許、洛之兵，馳解庾圍；太傅總京師虎衛，為三軍後繼，傳檄三輔，示以禍福，彼必望風響應。」太傅評曰：「秦，大國也，今雖有難，未易可圖。朝廷雖明，未如先帝，吾等智略，又非太宰之比，閉關保境足矣。」庾聞燕不發兵，又以人遺垂及真箋曰：「苻堅、王猛，皆人傑也，謀為燕患久矣，今不乘機取之，恐異日有江東之悔矣！」垂謂真曰：「主上富於春秋，太傅識度，豈能敵堅、猛乎？」遂絕之。
　　十二月，王猛以兵至陝城，苻庾以兵出戰。戰未上三合，被猛獲之。王猛遂拔陝城，左右送庾於帳下，猛使人解長安送堅。堅問之，庾曰：「臣本無反心，但以兄弟屢謀逆亂，臣懼及死，故反耳。」堅泣曰：「汝素長者，固知其非汝心也！且高祖不可以無後。」乃賜庾死。原其七子，以長子襲魏公，余子嗣諸弟之無後者。

第二三四回　桓溫伐燕大敗還
　　己巳四年初，桓溫聞燕太宰慕容恪死，請旨與徐、兗刺史郗愔、江州刺史桓沖、江州刺史袁真等伐燕。初，愔在北府，溫常云：「京口酒可飲，兵可用」，深不欲愔居之。愔遺溫箋，欲共獎王室，請督所部出河上。愔子超為溫參軍，取視後毀之，更作愔箋，自陳非將相才，加以老病，乞閒地自養。勸溫並領己所統。溫大喜，即以愔為會稽內史，而自領徐、兗二州刺史，率步騎五萬發姑孰。超曰：「漕運難通，求別道而入。」溫不從。
　　六月，至金鄉，天旱水絕，使將軍毛虎生鑿鉅野三百里，引汝水會於清水，引舟自清水入河，舶艫數百里。超又曰：「清水入河，難以通運，若寇不戰，運道必絕。因敵為資，後無所得，此危道也。不若舉眾趨鄴，彼必望風逃遁，北歸遼碣，若能出戰，則事可立決。若恐勝負難必，務欲持重，則莫若屯兵河、濟，控引漕運，俟資儲充備，來夏乃可進也。捨此二策，而燕軍北上，進不速決，退必愆之。賊因此勢以日月相引，漸及秋冬，木凋時滯，北土早寒，三軍裘褐，只恐於時所憂，非獨無食而已。」溫又不從。曰：「吾命袁真攻開石門，以通水運，必無阻滯。」遣袁真以五千兵攻石門，又遣朱序攻胡陸，拔之。燕王暐使下邳王慕容厲，以兵一萬逆戰，被鄧遐、朱序合兵出擊，兩下交鋒，未十合，厲大敗還，前鋒鄧遐、朱序又敗燕兵於林渚。
　　七月，溫至枋頭。燕王暐及太傅慕容評大懼，暐謂文武曰：「太原王已喪，今國內無有良材，晉兵勢大，何以迎敵？」
　　群臣曰：「太原王臨終之語，陛下何故忘記？吳王慕容垂有文武之才，何不用之，以兵拒敵？然後使人和好於秦，結為唇齒，請其以兵來救，可破晉兵。」暐曰：「其計雖善，而今晉兵勢大，即分兵而來，恐難迎敵，不如走奔和龍。」吳王垂上言曰：「臣請擊之，若其不捷，走未晚也，何自紛紛自潰乎？」暐乃使垂率眾五萬以拒溫，垂表乞悉羅騰為從軍，暐從之，又遣樂松請救於秦，許賂虎牢以西之地於秦。
　　卻說秦王堅與群臣議論國事，忽近侍報燕王暐使人至，說桓溫以兵犯境，敬修國書，求結為唇齒，請相救應。秦王堅曰：「吾正恨其強，欲興兵討之，吾不援應。」王猛密謂秦王堅曰：「燕雖強大，慕容垂非溫之敵也。若溫舉山東之眾，進屯洛邑，收幽、冀之兵，引並、豫之粟，觀兵崤、澠，則陛下大事去矣。今不如與煎合兵以退溫；溫退，燕亦病矣。我乘其敝而取之，不亦善乎？」秦王堅曰：「卿策甚善。」因此從之，即使洛州刺史鄧羌率步騎二萬，前來救燕，羌領兵起行。
　　卻說申胤謂封孚曰：「以桓溫聲勢，似能有為，以吾觀之，必無成功。何則？晉室弱衰，溫專制其國，晉之朝臣未必皆與之同心，必將乖阻，以敗其事。又，溫驕而恃眾，怯於應變，大眾深入；值可乘之會，反更逍遙中流，不出赴敵，慾望持久，坐取全勝，若糧廩愆懸，情見勢絀，必不戰自敗，此自然之數也。」慕容垂兵至洛，謂將士曰：「公等各宜盡心竭力，以報國家。」言訖，急謂范陽王慕容德曰：「今溫大兵在此，漕運要從石門來，卿可以重兵前去，緊守石門，糧食不至，則溫兵自潰矣。」德從之，乃以所集之兵，出守石門。又謂偏將李邦曰：「溫見石門不通，必使人從皋陵運。汝可引軍一萬，抄山徑埋伏險隘，絕其糧道。」李邽引一軍去訖。
　　卻說慕容德至石門，謂慕容宙曰：「汝先率一千兵出戰。」
　　宙曰：「晉人輕剽，怯於陷敵，勇於乘退，宜設餌釣之。」德曰：「可以二百騎挑戰，余兵分作三處埋伏，待其追而擊之。」
　　於是使宙以二百騎挑戰，自將兵分作三處埋伏，計議訖。
　　宙以二百騎出戰，袁真盡以眾與戰，宙詐敗便走，真揮兵追擊，至伏兵之所，慕容德當先出攔，兩下交鋒，真兵大敗走回。又被伏兵出截，三下夾攻，真單騎逃回本營收眾，折去五千餘人。
　　卻說慕容垂以大兵至襄陽屯紮，便差人四門貼起文榜告示，居民無問老小，火速移往睢城暫居，不可自誤。晉兵到此不仁，必然傷害百姓。一連差十數次人，催趨使行，百姓皆起身後，喚諸將聽令，先差雲振帶二千人，各將布袋去溪河上流頭埋伏，用布袋裝上磚土，拒住淺河之水。到來日三更以後，只聞下流頭人馬嘶喊，知是桓溫兵敗，急取去布袋，放水淹之，卻順河殺將下來接應。雲振聽計去了。吳王垂又喚慕容德：「可引軍二千，去博陵邊渡口埋伏。晉兵被淹，此處水勢緩慢，人馬必從此逃命，你可乘勢殺來接應。」德領兵去了，垂又喚趙平：「你可引軍三千，先取蘆葦乾柴，放在襄城人家屋上，各處陌頭襄角上，卻暗藏硫黃焰硝引火之物，來日昴日雞，值黃昏後必有大風起，袁真必入城安歇。汝將二千軍，先用火箭大炮，放入城中去。火勢大作，城外吶喊，只留東門外放走。你卻在東門外伏定，敗軍亂竄，不可攔截，只顧攻擊他。敗軍無心戀戰奔走，此乃以寡敵眾之道也，必得全功。天明會合，收軍便回睢城，不可違誤。」趙平聽令去了。垂更再喚：「縻玉、劉同，你二人可帶二千人，一半紅旗，一半青旗，去野外三十里虎尾坡前擺開，青紅旗號混雜。如晉軍到，縻玉一支紅旗走在左邊，劉同一支青旗走向右邊。他疑，必不追趕。卻分兵去西北角上埋伏，只望城中火起，便可進兵，追趕敗軍。然後，卻來白河上流頭接應，時刻休誤。」二人去了，垂登高望之。
　　卻說晉兵袁真自為前部先鋒，引大軍一萬，戰將數員，又有鐵騎軍二千，從襄邑進發。日當亭午，來到虎尾坡附近。問嚮導官：「前面離城多少路？」答曰：「只有三十里。」王佃引探馬數十匹先行，見坡前人馬擺開。王佃拍馬搶前，見依山傍嶺，一簇人馬，盡打青、紅旗號，不知多少。晉將王佃把皂旗一招，三千軍一齊向前，縻玉、劉同為兩隊進，青、紅旗各居左右，二色旗不雜，隊伍不亂。王佃扯住馬，令休趕。左右曰：「為何不趕？」王佃曰：「前面必有伏兵，你們只就這裡紮住，我自去稟先鋒。」王佃一騎馬來見先鋒，袁真曰：「豈不聞兵法有虛實之論？此是疑兵，必無埋伏，速進兵追之。」
　　佃再回坡前，提兵直入其左，遍於林下，追尋不見。
　　此時紅日冉冉墜西，袁真叫去搶襄邑安身。軍士四門突入，並無阻擋，又不見一人。袁真曰：「此乃勢窮，尚帶百姓連夜走了。眾軍權且安歇，來日進兵。」軍士各自飢餓，都去奪屋造飯。袁真在縣衙安身。初更後，狂風忽起，把門軍士來城報火起，袁真曰：「火是軍人造飯不小心失火，不可驚動。」說未畢，南門、西門俱來報火起。袁真急令眾人上馬時，早已滿城火著，上下通紅，喊聲大震。當夜袁真叫將士冒著煙火探路，報說：「東門無伏兵。」袁真衝出東門，門上火滾煙飛，軍士逃出，自相踐踏，死者無數。
　　且說袁真方才脫得火危，背後卻有車馬趕殺，各軍皆要逃命，那裡肯回身廝殺。撞著縻玉、劉同，又殺一陣。到四更左右，人困馬乏，一大半軍破頭爛額，卻好走到河邊，人馬都下河吃水，水不過尺，人馬皆在河內鬧起。上流許雲振望見襄邑城火起，約五更時分已到，只聽下流人馬喧鬧，催軍一齊掣起布袋，水勢望下流一衝，人馬皆溺於水。袁真望水勢慢處奪路，來到博陵渡口，喊聲大振，一軍攔路，慕容德到也。當下慕容德引了軍馬，從下流頭殺將上來，截住袁真掩殺。王佃交鬥到三十餘合，真不敢戀戰，奪路走脫。慕容德趕來，接著廝殺，殺得晉軍大敗，殺死晉兵三萬餘人。
　　時，袁真收拾殘兵，來見桓溫，稱說失利一事，桓溫大怒曰：「胡賊安敢如此？」盡起三軍，遂至襄邑，漫山塞野而來，與慕容垂大軍相遇交戰。垂將兵馬擺開，橫持玉斧立於陣前，以待晉兵。晉兵陣中先鋒袁真持刀出馬與戰，又戰上二十餘合，真不能抵敵，撥開軍器，勒轉馬頭，望本陣便走。背後慕容垂促兵追殺，晉兵又敗一陣，走還原屯。
　　桓溫見軍戰不利，心甚煩惱。忽左右報軍中糧盡，來日卻無糧草支給於三軍等眾。桓溫愈加憂悶。又探事軍人報道：「長安秦王苻堅使鄧羌率軍三萬來救燕。」參軍郗超曰：「今吾軍數戰不利，糧儲復竭，秦兵又至，難以進兵，不如焚舟車棄輜重鎧仗，從陸道奔回本鎮，若秦軍一到，必為所擒。」溫曰：「事已迫矣！今夜即行。」於是桓溫至夜傳令，將舟車燒訖，及拋棄輜重鎧仗，乃領大軍從陸路而走。諸軍爭欲追之，吳王垂曰：「溫初敗退，必嚴設警備，選精銳於後，不如緩之。彼幸吾未至，晝夜疾趨，俟其氣衰擊之，無不克矣。」
　　至是溫果兼道而進數日，吳王垂令人探知，自率八千騎追之到河南，與袁真、郗超等交戰，又戰上數十合，晉兵無心戀戰，皆棄甲拋戈，望南走潰。又被燕軍趕殺一陣。慕容德聞晉兵敗走，乃以勁卒伏於東關中，見桓溫兵至，兩下夾攻，大破溫眾，斬晉兵三萬餘人，連追殺五十餘里，方始收兵還燕。
　　卻說秦將鄧羌聞晉兵敗走，使其副將苟池領兵五千抄小路來趕。追至譙城，袁真見後有追兵，喝令軍士擺開，自與荀池交戰。二人又鬥三十餘合，袁真大敗而逃，又被秦兵大殺一陣，又斬一萬餘人。秦兵追殺二十餘里，亦收兵還國去訖。
　　溫只得收敗卒屯於山陰。其時桓溫深恥其敗，恐朝廷見罪，乃歸過於袁真。使人入朝上表云：「袁真為將失略，致敗三軍，宜貶之以為庶人。」於是晉帝下詔，黜袁真為庶人，詔使桓溫還國。行經王敦墓第，讀其碑記，歎曰：「可人，可人！」其心亦若是耳！
　　卻說燕王慕容暐謂群臣曰：「今既與秦結好，必得一不辱君命者，往謝之方好。」大傅慕容評曰：「參軍梁琛有辯才，其兄梁弈仕於秦為尚書，使其可往。」暐遂使郝晷、梁琛，相繼如秦。晷與王猛有舊，猛接以殊禮，問晷東方之事，晷知燕將亡，陰欲自托，頗洩其實。琛至長安，秦王苻堅方畋於萬年，欲引見瑁琛曰：「秦使至燕，燕之君臣，朝服備禮，灑掃宮廷，然後敢見。今秦王欲野見之使臣，不敢聞命。」尚書郎辛勁謂琛曰：「天子稱『乘輿』，所至曰『行在』，又何野見之有？又《春秋》亦有遇禮，何為不可乎！」琛曰：「天子以四海為家，故行曰『乘輿』，至曰『行在』。今四海瓜裂，天下分崩，安得以是為言禮哉？不期而見曰『遇』，蓋因事權行，其禮簡略，豈可居容與之所為哉？昔者桓溫窺我王略，燕危秦孤，是以秦王恤患，結好交聘方始，謂宜崇禮尚義，以固二國之歡，而忽慢使臣，是卑燕也，豈修好之義乎？」秦王堅乃為設行宮，百僚陪臣，然後延之。琛始入見秦王，稱燕王使其謝救危之事。堅心大悅，命群臣排宴飲之。
　　梁琛之從兄粱弈為秦尚書郎，秦王堅使弈與客館，琛與弈捨。琛曰：「昔諸葛瑾為吳聘蜀，諸葛亮惟公相見，退無私面。今使之即安私室，所不敢也。」於是秦王堅命於別館安下。又使弈數問東方之事，琛曰：「兄弟本心，各有所在，欲言其美，恐非所欲問；欲言其惡，又非使臣所得論之也。」
　　秦王堅使太子延琛相見，秦人欲使琛拜太子，先諷之曰：「鄰國之君，猶其君也；鄰國之儲君，亦何以異乎？」琛曰：「天子之子，尚不敢臣其父之臣，況他國臣之乎？禮有往來，情豈忘恭？但恐降屈為諂耳！」乃果不拜。
　　王猛知梁琛忠貞，乃勸秦王堅留梁琛，堅不許，琛乃還國。
　　卻說慕容垂既破大司馬桓溫，大有功績，威名益振，德望日新，士民皆憚之。時太傅慕容評見其威猛，愈忌之。垂奏將士功賞，皆抑而不行，垂怒之。評恐為患，評乃與太后可足渾氏謀誅太宰格子慕容楷及垂，後命奏知燕王啼。於是，評與燕王暐曰：「吳王慕容垂威名日振，恐不利於國家，陛下宜早圖之，不然將難制也。」燕王暐曰：「叔父可緩圖之。」於是評出朝，整日思想，計欲害慕容垂。

第二三五回　慕容垂逃降苻堅
　　慕容垂舅蘭建知之，急以告垂曰：「太傅慕容評密奏主上，欲害明公及太宰子慕容楷，明公宜先發制人，但除評及安樂王，其餘無能為矣。」垂曰：「骨肉相殘而首亂於國，吾不忍為也，寧避之於外耳。」世子令曰：「主上闇弱，委任太傅，一旦禍發，疾於駭機。今欲保族全身，不失大義，莫若逃之龍城，游辭謝罪，以待主上之察，感悟得還，幸之大者；如其不然，則內撫燕民，外攘群夷，守險要以自保，亦其次也。」垂曰：「善！」十二月，垂見暐，請畋於大陸，暐許之。因微服帶家小將趨龍城，至邯鄲，少子麟素不為垂所愛，逃回告知燕王暐，暐遣精騎追之，垂散騎滅跡得免。世子令請給數騎襲鄴，垂曰：「不可。」乃與段夫人及令、寶、壟農、兄子楷、舅蘭建及郎中令高弼，俱奔秦。
　　秦王堅聞恪卒，陰有圖燕之志，憚垂不敢發，及聞垂至甚喜，令人郊迎。即喚鄧羌至曰：「你可引數十人，帶果酒，先去迎接慕容垂，吾隨後即來。」羌領命去訖，秦王堅隨後即引王猛等亦出迎。時慕容垂自思無投奔處，聞秦王堅寬仁大度，納賢下士，乃故逃走入秦。行至界上，忽見一隊軍，約有五百餘人，為首一將，輕裘軟甲，馬首相迎，那員將忙問曰：「來者莫非燕中吳王乎？」垂答曰：「然也！」那員將忙下馬諾聲：「鄧羌伺候已多時。」垂問曰：「莫非鄧將軍乎？」羌曰：「然也！奉主公秦王令，為大王遠涉路途，鞍馬馳驅，特命羌奉酒食就護，請大王入國。」言訖，軍士捧過酒食，垂自思曰：「人言秦王寬仁愛客，今果如此遠接。」羌進酒，垂立飲了數杯，上馬同行，來到長安界口。是日天晚，前到館舍，見兩邊百餘人，拱手侍立門戶，擊鼓相迎，一將於馬前施禮，曰：「奉主公秦王令，為大王遠涉路途，特遣某灑掃驛庭，以待宿歇。」垂下馬與其同入館舍，早已安排筵宴相待，酒禮慇勤。
　　垂父子飲酒至更深，宿一宵。
　　次日，早膳畢，上馬行不數十里遠，見一簇人馬來到，當中是大秦王苻堅，左有王猛，右有權翼。慕容垂遙見，早先下馬。苻堅曰：「久聞大王高名，如雷灌耳。但雲山迢遙，各分疆界，不得長聽教誨；今辱遠臨，故特郊迎，請到敝邑，以救渴懷。」慕容垂見秦王堅龍章鳳姿，心大喜，乃上馬隨秦王入城。設筵款待。
　　坐間只說閒話，數問燕王起居，及平日想慕之情，並不談及燕中一事。慕容垂待秦王開口，方好談及投托一事，堅只不提。垂忍耐不住，乃曰：「大王守長安，今統幾郡？」王猛曰：「雖有數郡，乃荒邑也。糧少兵稀，權且安身。今晉桓溫不時興兵來侵疆界。」垂曰：「東晉據六郡八十一州，民強國富，猶自不知足耶？」權翼曰：「吾主公生有神異，名應圖讖，反不能佔據大都，其他皆天地之蟊賊，以霸道居之，故智者不平焉！」苻堅曰：「二卿休言！吾有何德而望居天位，以守城池乎？」垂曰：「不然，天下者，非一人之天下，天下人之天下，惟有德者居之。何況大王仁義充塞乎四海，占正統而即帝位，亦不分外。」苻堅拱手惶恐而謝曰：「如公所言，何敢當之？」
　　自此一連飲宴三日，並不提起燕中事。
　　次日復宴，堅舉酒向垂曰：「荷將軍不外，光降鄙邦，不勝之喜。」又執垂手曰：「天生賢傑，必相與共成大功，此自然之數也。要常與卿共定天下，然後還卿本鄉，世守幽州，使卿去國不失於為之孝，歸聯不失事君之忠，不亦美乎！」慕容垂父子稱謝不已。於是以慕容垂為右將軍，以金五百與置田宅，每事必與議之。王猛言於秦王堅曰：「今觀慕容垂父子，勢如狼虎，非可馴之物。若藉以風雲，將不可複製，不如早除之。」
　　秦王堅曰：「吾方收攬英雄，以清四海，奈何殺之？且其始來，吾已推誠納之矣，匹夫尚不可為，況萬乘乎？」乃又以慕容垂為冠軍將軍。
　　卻說梁琛為使於秦，還見太傅評曰：「秦人目閱軍旅，聚糧陝東，和協不久，今吳王又往，宜為之備。」評曰：「秦王何如人？」曰：「明而善斷。」評曰：「王猛何如？」琛曰：「名不虛傳。」既以告，燕公卿皆不然之，惟皇甫真深以為憂。
　　上疏請選將益兵，以備未然，燕王不聽。
　　卻說王猛謂秦王曰：「燕國可伐，可使人去，詐說報燕謝師之禮，而觀其釁，然後可發兵去。」是時秦王堅遣石越騁於燕，太傅評示之以奢，尚書郎高春曰：「越信誕而示遠，乃觀釁也。宜耀兵以折其謀，今乃示之以奢，益為輕也。」評不從，春遂謝病回。時太后盡將國政委評，貪昧不已，貨賂流行。官非才舉，群下氣憤。尚書左丞申紹上疏曰：為宜精選守宰，並官省職，存恤兵家，使公私兩遂。刪除浮靡，愛惜用度，賞必當功，罰必當罪。如此則溫猶可梟，一刀可取，豈特保境安民而已？
　　疏奏不從。石越見燕之釁回秦，秦王堅大悅。
　　初，燕王許割虎牢以西賂秦，以退晉兵。晉兵既退，不與，秦王堅使人求其地，燕王謂曰：「行人失辭，有國有家者，分災救患，理之常也，因是勿與。」秦王堅大怒，遣王猛及梁成、鄧羌三人，率馬步軍五萬伐之。先攻洛陽，洛陽降。

第二三六回　孫盛作兩晉春秋
　　卻說晉大司馬桓溫聞秦王猛伐燕，急與郗超、王珣等議曰：「今秦將王猛伐燕，倘其得燕，必有窺伺江南之意，以何計防之？」郗超上言曰：「可發徐、兗二州民夫，築城於揚州、廣陵之地，明公以兵徙鎮廣陵，秦雖有百萬之眾，不能過也。」
　　桓溫然之，即遣使發徐、兗二州民夫二萬人，築長城於廣陵，未經百日築完。桓溫引眾徙鎮廣陵，其時征役頻繁，加之疾病，死者什四，因此百姓皆怨恨。
　　秘書監孫盛作《兩晉春秋》，直書時事。史說孫盛，字安國，太原人也。博學善言，見桓溫枋頭之敗，作廣陵之城，百姓苦役，流亡將盡，故作《晉春秋》以直書之。桓溫聞知，使人察之，使人去長沙竊訪，回報曰：「《春秋》內書枋頭之事，道明公進無威風來儀之美，退無鷹鸇搏擊之用，徘徊湘洲，將為怪鳥。」桓溫大怒曰：「雖有失，此安可書吾過事？」言訖，喚從事王珣至曰：「你代我往長沙巡按，收孫盛父子前來，改卻枋頭一事，免被後人謗議。」當是王珣領命，帶從人去長沙，稱孫盛受百姓賂賄，私謗朝廷，令使使收之。乃以檻車收盛父子到廣陵。
　　桓溫問盛曰：「汝作《春秋》，吾與汝無仇，何故直書吾失？」盛答曰：「《春秋》之事，以正王法，安敢私意？韓信佐漢亦嘗敗於楚；孔明興蜀，亦曾敗於吳；枋頭一失，書之無私，明公何故發怒？」溫無以對，命左右放釋之，喝其出去。
　　而謂其子孫放等曰：「枋頭雖為失利，何至乃如尊君所言？若是史遂行，自是關君門戶事耳。」其子放拜謝曰：「明公休慮，吾回請家父改之。」溫始大喜，命其改易。
　　卻說孫放出與父孫盛回家，時盛年老家居，性方嚴，有軌度，子孫放雖斑白，待之愈峻。至是盛在家，經日閒坐，其子放等率諸弟侄，乃共號泣稽顙曰：「桓溫奸雄，世之所知，大人若不改書《春秋》枋頭之事，則吾家百口必遭其害。」盛曰：「若改其事，則此書無用，後人罵吾不公。」決不許之！時孫放無奈，只得私自改之，使人送與溫看，溫始悅。

第二三七回　王猛舉兵伐燕國
　　初，王猛屢勸秦王務須殺慕容垂，堅不肯，猛思一計欲害之，至是王猛欲令其伐燕也。故請垂子慕容令參其軍事，以為嚮導。將行，猛自造辭慕容垂，垂留飲酒，猛從容謂垂曰：「今當遠別，卿何以贈我，使我睹物思人？」垂解佩刀贈之，猛受之而辭去。至洛陽，賂垂所親使，詐謂垂使者謂令書曰：「吾之父子來此，以逃死也，今王猛疾人如仇，秦王亦心難測，度東門此來悔悟，吾今還東，汝可速發。」令得書疑之，躊躇終日，又不可審復，乃走奔燕去。於是王猛上表稱令叛狀。垂懼之，而忙出走。及藍田，秦王堅知之，遣騎兵追之，為追騎所獲，來見秦王堅。堅勞之曰：「卿家國失和，委身投朕，賢子心不忘本，亦各其志。然燕之將亡，非令所能存，惜其徒入虎口耳。且父子兄弟，罪不相及，卿何為懼過而狼狽如是乎？」
　　待之如舊。垂始安不遁。燕人以令叛而復還，疑為反間，徙之沙城。卻說秦將王猛攻打洛陽，洛陽守將武威王築聞知大驚，乃使人入朝取救兵。燕王暐聞知大驚，急使宣太傅慕容評問之。
　　評曰：「陛下高枕無憂，臣自遣將點兵拒之。」言訖，評與安樂王臧，點起精兵二十萬，來救洛陽。安樂王臧自新樂發兵一萬人，進而屯滎陽。猛遣梁成、鄧羌擊走之。
　　燕州刺史、武威王築等俱被猛圍住，洛陽內無糧草，外無救援，及聞臧敗，乃開門出城降。猛納之，安撫軍民，乃將兵七千而去。留鄧羌鎮金墉，以桓殷伐羌戍陝城而還。
　　秦王堅因猛伐燕有功，以猛為司徒、錄尚書事，封平陽郡侯。猛固辭曰：「今燕、吳未平，戎車方駕，而始得一城，遽受三事之賞，若克殄二寇，將何以加之？」堅曰：「苟不暫慰聯心，何以顯卿謙光之美。」遂寢尚書、司徒之命。
　　五月，慕容令自度終不能免，密謀起兵，沙城中謫戍士卒數千人，皆厚撫之。率以東襲威德城處之，諸戍皆應，將襲龍城，弟慕容麟遂使其下以殺令，死之。
　　秦王猛督諸軍復伐燕，秦王堅送猛於灞上曰：「今委卿以關東之任，當先破壺關，平上黨，長驅取鄴，所謂疾雷不及掩耳，吾隨親督萬眾，繼卿星發，舟軍糧運，水陸俱進，卿勿以為後慮也。」猛曰：「臣仗威靈，奉成算，滅殘胡如風掃葉，不煩鑾輿親犯塵霧，但速敕所司部置鮮卑之所。」堅大悅而返。
　　六月，王猛與鄧羌、楊安等以兵大進，來至壺關。守將田明聞秦兵至，乃移兵出屯城外。次日，正在寨中納悶，忽報正南上秦兵到了，旗下乃大將楊安。田明乃令軍大出，親與楊安對陣。兩軍對圍，田明橫槍立馬於陣前，秦軍中楊安躍馬而出，手執鋼刀，厲聲大罵：「逆賊敢拒天兵？」田明大怒，挺槍躍馬，直取楊安。兩馬相交，戰不數十合，田明被楊安一刀，砍於馬下，燕軍大敗而走。安率眾趕散殘兵。次後王猛大驅軍馬殺過壺關城，所過郡邑，皆望風降附，因此燕人大震。
　　卻說黃門侍郎封孚參問司徒長史車胤曰：「今秦伐燕，事將何如？」胤歎曰：「鄴必亡矣！吾之家屬今在南平，茲將為秦虜，吾驗占越得歲星，而吳伐之，卒受其禍，今福德在燕，秦雖得志，而燕之復建不過一紀耳。」
　　史說車胤，字武子，南平人也。恭勤不倦，博覽多通。家貧無油，夏月則取練盛螢火數十以照書，以夜繼日而讀。及長，風姿美朗，機悟敏速，甚有鄉曲之譽。先桓溫在荊州，聞名引為主簿，稍遷征西長史。朝廷知名，又遷司徒長史。又善於宴會，每盛坐大宴，而胤不在，眾嘉賓皆云：「無車公不進矣！」
　　又善天文，是時秦兵伐燕，封孚故以問之，後果應其所言。
　　九月，秦將王猛進兵潞州，時燕王使太傅慕容評以四十萬兵至，先立大營，而謂諸將曰：「燕兵雖眾，而勇猛不及秦軍；秦軍雖精壯，而糧草不如吾兵。彼軍無糧，利在急戰，吾兵有靠，宜且緩守。今猛懸軍深入，不如持久，待其糧盡而擊之，則秦兵自敗矣。汝等各使軍人守住險隘，不許有失。」時燕王聞知，使人催戰。

第二三八回　鄧羌寢協司隸戰
　　卻說秦將楊安攻燕晉陽久未下，猛聞知，乃遂引兵助攻，使軍人暗掘地道，又使將軍張蠔率壯士數百潛入城中，大呼斬關納秦兵，遂人晉陽。時評屯潞州，猛進兵與相持，遣將軍徐成探燕軍在何所，期以日中還；及昏而返，猛欲殺之，鄧羌固請曰：「徐成，羌部將也，願與成效戰以贖罪。」猛弗許，羌怒還營，催鼓勒兵將攻猛。猛慌，赦之，羌詣猛謝過。猛執其手曰：「吾試將軍耳！將軍於部將尚爾，況國家乎？」
　　猛聞評之為人貪鄙，障固山泉，鬻樵及水，積錢帛如丘陵，士卒怨憤，莫有鬥志。猛聞之笑曰：「慕容評真奴才，雖億兆之眾不足畏，況數十萬乎？」遣將軍郭慶率騎五千夜從間道出評營後，燒評輜重，火見鄴中。
　　燕王急問左右近臣，奏說；「太傅評貪鄙，障固山水，鬻樵及水，積錢帛如山，士卒怨恨，不有鬥志，被秦人放火燒其輜重。」暐大懼，遣人說評曰：「府庫之積，朕與王共之，何憂於貧？若家國喪亡，王持錢帛，欲安所置之乎？」及命悉其錢帛散與軍士，且趨使戰。評大懼，請戰。猛陳於渭源而誓諸將士曰：「王景略受國厚恩，兼任內外，今與諸君共入賊境，當竭力致死，有進無退，共立大功，以報國家。受爵明君之朝，稱觴父母之室，不亦美乎！」眾皆踴躍，破釜棄糧，大呼競進。
　　王猛望燕兵之眾，謂鄧羌曰：「今日非將軍不能破勁敵，將軍勉之。」羌口：「若能以司隸見與者，公勿以為憂。」猛曰：「此非吾所主，必須主上許之。必以安東太守、萬戶侯相處。」羌不悅而退。俄而兵交，猛召羌弗應，猛馳入臥所，就許之。羌乃起，大飲帳中，又呼左右，以美酒二壺至，一飲而荊即披堅執銳，跨上馬，與副將張蠔、徐成等大喊一聲，運矛馳殺，奔入燕軍。燕軍人迎人死，馬遇馬亡，往來衝擊，如入無人之境。搴旗斬將，殺傷甚眾。時羌在於燕陣尋殺太傅評，正遇著燕將李己，兩馬相交，未上五合，已被鄧羌一矛刺死於馬下。又殺入陣，遇著燕將吳進，又戰，戰上二十餘合，吳進亦被鄧羌殺死。混戰一日，燕兵大敗。
　　當慕容評見前軍大敗，引後軍忙退。走還潞州西圩收軍，折去燕兵二十餘萬人。正欲下營傳食，秦將鄧羌又以得勝之兵，來追至此。又大戰一陣，俘斬燕兵五萬餘人。殘兵無心戀戰，各自望風潰逃。於是太傅慕容評被羌兵殺得單騎逃命，走還鄴城。被王猛大隊軍馬連更代夜，迫至鄴城，離東門五里外屯紮。
　　次日麾兵圍住鄴城。
　　卻說太傅慕容評單騎走回鄴城，入見燕王暐奏知：「秦兵強盛，不能抵擋，致被殺傷眾軍，臣等獨自回來保城。」燕王暐曰：「似此大敗，怎生退得秦兵？」評曰：「不如堅守，待其糧盡破之，方可退得。」燕王暐曰：「既如此，卿火速調撥軍馬守城。」言未了，各門軍士人報秦兵圍城。於是慕容評急出點兵，守住各門城池，亦不出戰。
　　卻說秦王苻堅聞知使人回報王猛大捷，克陷洛陽，長驅大進。秦王堅留李威輔太子執政，乃自率精兵五萬餘人，帶權翼為先鋒，亦赴鄴城。王猛出帳遠迎，入軍中曰：「臣托陛下洪福，諸將虎威，先克洛陽，後拔壺關，所過郡縣，皆望風來降。
　　何勞大王車駕來臨？」秦王堅曰：「聞卿孤軍深入，朕憂寡不敵眾，故以兵來應。」是日，王猛傳令軍中，裝起雲梯四十乘，上可容數十人，周圍用板遮護，下以輪推之；每一門各用雲梯十乘，城上軍以箭射之，下面眾軍各抱矩梯軟索，只看城上擂鼓，乘勢便上。
　　此時慕容評見秦兵中裝起雲梯，四面來攻，已預先辦了弓箭，喚軍士四百人，分四門各執火箭，待雲梯近城，一齊射之。
　　王猛自料城中無備，大擁雲梯，四面競進，將近壕邊，火箭齊發，雲梯皆被燒著，城上矢石如雨，秦兵不能前進。王猛怒曰：「汝能燒了吾雲梯，須無能解沖車之法！」令軍中連夜排沖車。次日，四面擂鼓吶喊而進。評急令運石盤石磨，用籐繩穿，飛擊沖車，其車皆折。王猛又取井闌百尺，以射城中，又驅兵運土填壕，評又於城中築起重牆以御之。王猛見攻不透，令徐成引三千「橛钁軍」，填斷壕塹之處，暗掘地道，欲從城中湧出。評先於城中，就挑掘重壕橫截之，於是地道軍又不得進。晝夜相攻二十餘日，無計可施。王猛在寨中納悶，忽報正北門攻城軍人，拾得降書一封。王猛將來拆開看時，乃是燕王手下散騎常侍徐蔚的降書，約定是夜開北城門與秦軍入城。猛視之大喜，下令軍人，各個披掛伺候，奪門入城。
　　卻說徐蔚與諸人數百，各嚴裝飽食，至黃昏，俱上馬大喊一聲，殺出北門邊，將守門軍盡皆殺訖，以鐵斧砍斷鐵鎖，打開城門。王猛聽見城中大喊，俄而城門大開，王猛麾兵殺入城去，城中大亂。
　　卻說太傅評見秦兵入城，忙入宮見燕王暐曰：「散騎常侍徐蔚謀反，開城門降秦，今秦兵已入城了，請陛下火速與禁兵走回龍城。」暐大驚，領后妃俱各上馬。評持槍拍馬當先，殺出西門。正遇秦將王重，交馬便戰，戰十餘合，評用力刺死王重於馬下，保護燕王暐而行。
　　時秦王堅入城，傳令諸軍不許妄殺百姓，於是出榜安民。
　　次日登殿升坐，慕容垂見燕公卿及故僚各有慍色。高弼密言於垂曰：「今雖國家傾亡，安知其不為興運之始耶？宜恢江海之量，有以慰結其心，以立覆簣之基，成九仞之功，奈何以一怒捐之？」垂悅，從之，隨眾而入。

第二三九回　秦王堅赦慕容暐
　　堅聞燕王暐與慕容評走奔龍城，急喚游騎左右將軍郭慶曰：「可以兵萬五千追來。」郭慶以兵追至高陽。慕容評見後有追兵大至，白軍不滿一千，乃單騎自逃性命，往北去訖。郭慶追至，殺散燕兵，巨武執住燕王慕王暐，縛之。燕王暐喝曰：「汝何小人，敢縛天子。」巨武曰：「梁山巨武，奉詔縛賊，何謂天子耶？」言訖，把暐縛之，與郭慶收兵，解暐回鄴城，入見秦王堅。堅曰：「吾以兵到此，汝何不降，反逃走乎？」
　　燕王暐曰：「狐死首丘，吾欲效之，歸死於先人之墳墓耳！」
　　荷苻堅哀之，命放釋之而謂曰：「你可還宮，率文武出降，免汝之罪。」因此暐入宮，召集文武百官出降於秦王苻堅，堅皆赦之。燕太傅慕容評走奔高句麗，高句麗執送於秦。凡得郡百五十七，戶二百四十六萬，口九白九十九萬。以燕宮人珍寶，分賜將士。
　　初，琛使秦歸，篩疑梁琛與秦謀，收繫於獄。至是，堅召釋之曰：「卿不能見機而作，反為身禍，可謂智乎？」琛對門：「臣聞機者動之微，吉凶之先見者也。如臣愚闇，實所不及耳。為臣莫如忠，為子莫如孝，是以烈十臨危不改，見死不避，以殉君親。彼於機者，心達安危，身擇去就，不顧家國；臣即使知之，尚不忍為，況非所及耶？」
　　堅又聞悅綰之忠，恨不及見，拜其子為郎中。堅以猛為使，持節都督關東六州諸軍事、冀州牧，鎮鄴，悉以評第中之物賜之。守令有缺，令以便宜補授，將士：封賞各有差，州縣守長，皆因其舊。以燕申紹與韋儒俱為繡衣使者，循行關東，觀省風俗，勸課農桑，賑恤窮困，收葬死亡，旌表節行，燕政有不便於民者，皆變除之。
　　十二月，秦王堅恐舊燕王暐為患，乃遷慕容暐及其百官並鮮卑四萬餘戶於長安。王猛上表留梁琛為主簿，堅從之。次日與僚屬等宴，語及燕吏，猛曰：「人心不同，昔梁君專美本朝，郝君征說國弊。」參軍馮誕曰：「敢問取臣之道何先？」猛口：「郝君知幾為先。」誕曰：「然則明公賞丁公而誅季布也。」
　　猛聞，大笑而已。秦王苻堅封暐為新興侯，以評為給事中，皇甫真為奉車都尉。燕故太史黃泓曰：「燕必中興，其在吳王乎？恨吾老，不及耳。」
　　初，燕王以宜都王桓將兵為評後繼，聞敗走和龍，攻遼東，後降秦。秦追擊而殺之，留其子鳳，年十一，陰有復仇之志。
　　鮮卑、丁零有氣干者，皆傾身與之交。權翼見謂曰：「兒方以才望自顯，勿效爾父，不識天命。」風厲色曰：「先生欲建忠而不遂，此乃人臣之節，君侯之言，豈勸獎忠臣之義乎？」翼斂容謝之。次日，入言於堅曰：「鳳慷慨有才器，但狼子野心，恐終不為人耳！宜速除之。」堅不聽。

第二四○回　王猛辭賞不受封
　　前燕始慕容，以武帝太康六年稱公，至暐在位十一年，至此太和五年，被秦王滅之。自廆至暐，共八十五年耳。
　　卻說秦王苻堅既克燕京已定，改號建元元年，大赦秦境，封鄧羌為司隸校尉，及楊安、徐成、張蠔等為大將軍，進王猛為清河郡侯，又加為丞相、都督中外諸軍事。猛上表固辭，不肯受職，秦王堅渭王猛曰：「即若螭蟠布衣，朕龍潛弱冠，屬世事紛紜，朕奇卿於暫見，擬卿為臥龍，卿亦異朕於一言，回考築之雅志，豈不精契神交，千載之會？雖傅巖入夢，姜公寤兆，今古一時，亦不殊也。今天下初定，彝倫始敘，朕且欲從容於上，勞卿心於下，弘濟之務，非卿而誰耶？固辭亦不許耳！」王猛曰：「陛下仁德上如堯舜，名姓已應圖讖，有天之福，得獲燕邦，而燕京之克，乃將佐之力，群帥之能，則小臣何功之有，敢受此祿也？」猛至再至三，固辭不受。秦王堅重四重五，要其受之，王猛終不受。
　　猛為政公平，拔幽滯，顯賢才，外修六業，內崇儒學，勸課農桑，教以廉恥。於是兵強國富，垂及昇平，猛之力也。
　　卻說秦王苻堅既得鄴都，朝夕與群臣狩於西山，樂而忘歸，旬餘不返宮內。宮內伶人王洛叩馬諫曰：「千金之子，坐不垂堂；萬乘之重，行不履危。故文帝馳車，袁公止轡；孝武好畋，相如獻規。陛下為蒼生父母，何可盤於游畋？若禍起不測者，其如宗廟何？其如太后何？」秦王堅大悅閂：「晉文公悟愆於虞人，朕今聞罪於王洛，是吾之過。」言訖，重賞王洛，即馳回宮。自此以後遂不復畋。
　　秦王堅欲以兵討涼州，恐勞傷軍民，乃命王猛為書諭天錫，猛遣人送書與天錫曰：昔貴先公稱藩於劉石者，惟審於強弱也。今秦之盛，勢振中外，關東既平，將移兵河右，恐非六郡士民所得抗也。君能首降，可保境祿無危。
　　天錫得書大懼，遣使稱藩於秦。秦王堅復使人拜天錫為涼州刺史、西平公。
　　辛未鹹安元年正月，秦王堅與丞相王猛商議，徙關東豪傑及離夷十五萬戶於關中，處烏桓於馮翊、北地，丁零、翟斌於新安、澠池。
　　卻說吐谷渾王辟奚聞秦王堅滅燕，恐來攻己，乃遣使送馬千匹，金銀五百斤於秦。秦以辟奚為泓川侯。辟奚好學，仁厚而無威權，第三弟專恣，國人患之。長史鍾惡地與司馬乞宿雲收殺之。辟奚由是發病恍惚，命世子視連日：「吾禍及同生，何以見之於地下？國事汝自治之，吾餘年殘命，寄食而已。」
　　遂以憂卒。視連立，不飲酒、不游畋者七年，軍國之事，委之將佐，惡地諫以為人主當自娛樂，建威布德。視連泣曰：「孤以先世以來，以仁孝忠恕相承，先王念友愛之不終，悲憤而亡；孤雖篡業，屍存而已，聲色游娛，豈可安也。威德之建，當付之將來耳。」
　　時，王猛以潞州之功，請秦王堅以鄧羌為司隸。秦王堅下詔曰：「司隸之職，董牧皇畿，吏責甚重，非所以優禮名將。光武不以吏事處功臣，實貴之也。羌有廉、李之才，朕方委以征伐之任，北平匈奴，南蕩揚、越，羌之任也。司隸何盡其才？」乃封鎮軍將軍，位特進。羌雖不悅，無敢忤旨。

第二四一回　桓溫廢主立新君
　　十月，晉大司馬桓溫聞秦破燕，遂令參軍王珣、桓伊引兵乘釁而入，攻壽春。壽春守將袁瑾聞燕已滅，恐孤不敵，乃守城求救於秦。秦兵未至，攻陷其城，執袁瑾而歸。王珣、桓伊分兵戍守，勒兵還鎮，來見桓溫，稱克壽春之捷。溫因益喜王珣。時溫恃其才略位望，陰蓄不臣之志。嘗撫枕歎曰：「男子不能流芳百世，亦當遺臭萬年！」時，土杜晁能知人貴賤，溫召問之，晁曰：「明公勳格宇宙，位極人臣。」溫不悅，而溫意欲先立功河朔以收時望，還受九錫。及被枋頭之敗，威名頓挫，今克壽春，次日聚集諸將，因謂將軍郗超曰：「今克壽春，足雪枋頭之恥乎？」超曰：「未也。」久之，溫不悅，命諸將各散，因留郗超於中軍同宿，問曰：「吾意欲立霸王之基，君有何謀？可指教之！」郗超曰：「明公當天下之重任，今以六十之年，敗於大舉，不建不世之勳，不足以鎮愜民望。」溫曰：「然則奈何也？」超口：「明公不為伊、霍之舉者，無以立大威權，鎮壓四海。明公何不效伊、霍故事，入朝奏太后，廢弈帝立會稽王昱，舉行周公居攝之事？則威權日長，大業成矣！」溫曰：「其計大善！奈弈帝守道，恐招時議？」超曰：「不誣之過，焉能廢立？宮門重閉，床第易誣，言帝為閹，廢必成矣。」溫善之，二人汁議已定。
　　次日，桓溫領諸將佐帶鐵甲軍一萬，離廣陵，入建康。於省中設宴，會集公卿，令郗超將甲土千餘，侍衛左右。是日，太傅與百官皆到，酒及中巡，溫按劍曰：「大者天地，次者君臣，所以為治。今皇帝先在藩，痿疾為閹，難以奉宗廟之主，吾依伊尹、霍光故事，廢帝為東海王，立會稽王昱為君，汝大臣意下如何？」群臣惶怖，莫敢對。過了半時，方應曰：「太甲不明，放之於桐宮；昌邑有罪，霍光廢之；今上富於春秋，未有不善，請再議也。」溫曰：「豎子！天下事在我，我今為之，誰敢不從？將謂我劍之不利也？敢有阻大議者，皆按軍法！」百官震慄。忽又一人出曰：「周公阿沖，匡扶皇家，今君依霍光故事耳！」溫視之，乃撫事將軍王彪之也。溫悅之而謂曰：「卿言達理。」當彪之全無懼色，其餘群臣鹹懼，皆云：「一聽尊命。」
　　至十一月朔，桓溫令郗超帶甲士五千人，人太極前殿，請太后出殿，奏曰：「弈帝先居在藩，夙有痿疾。今聞不堪皇統，難奉宗廟，臣與群臣商議，依伊、霍故事，請懿旨廢弈帝為東海王，立會稽王昱承大位。」太后驚曰：「何得此言？既有痿疾，為何其美人田氏、孟氏生有三男子耶？」桓溫曰：「臣竊聞朝野老少皆言三男是帝所幸嬖人相龍、計好、朱靈寶等所生，既無此情，如何相龍、計好、朱靈寶等參侍內寢，不出宮乎？」
　　太后亦惑之曰：「既有其事，任卿主意。」因此溫請太后歸宮，即使散騎常侍劉享，以甲兵五百人入宮，收帝璽綬。弈帝不敢推辭，即取付之與享。享捧出交溫，溫與群臣出迎會稽王昱人殿，請上御座。溫與群臣拜舞，呼萬歲。禮畢，稱號太宗簡文皇帝，以辛未為鹹安元年。桓溫又奏請弈帝為東海王，命別遷置，文帝從之。
　　卻說弈帝被廢，朝罷入內。著白綢單衣，領屬步下西堂，乘犢車出宮，涕零如雨，群臣拜辭，莫不欷歔，送其就藩。
　　至十二月，桓溫又奏文帝曰：「今廢東海王，宜依漢昌邑王故事。」帝曰：「然！」乃改封東海王為海西郡公。時桓溫又奏曰：「今弈帝已廢，今武陵王欷現執大兵，倘有異志，難以制之。今幸來朝，請陛下誅之。」文帝曰：「武陵王無罪，何以殺之？」溫曰：「不殺，恐有後變。」帝曰：「待其變而誅之。」溫再三奏誅武陵王，文帝不聽。次日下手詔曰：「若晉祚靈長，公便宜奉行前詔：如其大運去矣，請避賢路。」溫覽之，流汗變色，不敢復奏矣。
　　桓溫自廢立之後，威振內外，文帝雖處尊位，拱默而已。
　　及出朝，侍中謝安見而遙拜，桓溫曰：「謝卿何事？」安曰：「方今天下別無英雄，惟明公耳！歷古以來之將相，未有君拜於前，臣揖於後。若非明公之功德震於四海，豈有其敬耶？今明公盛德巍巍，雖伊尹、周公莫可及也。」溫曰：「焉敢望此？」安曰：「人皆可以為堯舜也。」由然桓溫遂悅謝安。次日入朝奏文帝，以謝安為大司馬，帝從之，而安受職。安奏帝降詔，加封桓溫為丞相，入朝輔政。
　　桓溫奏曰：「臣本宜在朝以奉陛下，奈姑孰一郡，乃國之障屏。今秦之方強，常有窺覦之意，倘若有失，江南難定，臣請還鎮。」文帝曰：「丞相乃朕股肱，去之何依？可留京師，同輔朝政。」溫曰：「臣猶在外，以據秦寇，勝在朝廷。」言訖，拜辭文帝，即出朝門，領諸將佐還姑孰，百官皆送起程。
　　溫歸後，以郗超為中書侍郎，凡事表奏，溫常使其入朝探聽事因，往來朝廷，自此後，溫名復振。
　　當時「熒惑」守「太微」端門，逾月而海西廢，至是又逆行人「太微」，文帝甚惡之，謂中書侍郎郗超曰：「命之修短，本所不計，故事無復，近日事耶？」超曰：「大司馬臣溫，內固社稷，外恢經略，非常之事，臣以百口保之。」超以溫故，朝中皆畏事之。謝安嘗與左衛將軍王坦之共詣超，日旰未得前，坦之欲去，安曰：「獨不能為性命忍須臾耶？」
　　壬申二年，時當南郊祭祀天地，文帝欲大赦天下。王彪之奏曰：「中興以來，郊祀往往有赦，愚意當謂非宜。何者？黎庶將謂郊祀必赦，至此凶愚之徒，復生僥倖之心矣！」帝從之。

第二四二回　文帝崩立孝武曜
　　簡文帝有疾將危，命近侍書詔，召大司馬桓溫依周公居攝故事。時謝安、王坦之二人，入內視疾。帝曰：「朕命不蘇，今遺詔與大司馬，令其依周公居攝故事，汝二人盡忠王室，同佐吾兒。」謝、王二人，聞帝以詔遺桓溫行周公居攝事，王坦之即取其詔於帝前毀之曰：「此事不可行，若行其事，則晉祚必移矣！」帝曰：「天下得來德運，卿何所嫌？」坦之曰：「天下，軒轅之天下，陛下何得輕以與人？」帝始曰：「從卿改之。」坦之改詔，以大司馬桓溫行諸葛武侯丞相故事，把與帝觀，帝觀數四訖，付與王、謝二人受之。
　　時桓溫既兼文武之任，屢建大功，加以廢立，威振內外。
　　帝雖處尊位，守道而已，常懼廢黜。大司馬長史顧悅之與簡文帝同年，而發先白，侍帝左右，帝問悅之曰：「卿與朕同庚而發如何先白？」對曰：「松柏之姿，經霜獨茂；蒲柳之質，望秋先零。」簡文帝大喜其對，以此重之。
　　時中書侍郎郗超曰：「請帝急省其父。」帝謂曰：「致意尊公，家國之事，遂致於此！由吾不能以道匡衛，愧歎之深，言何能諭？」因詠庾闡詩云：「志上痛朝危，忠臣哀主辱。」
　　遂泣下沾禁。帝雖神識恬暢，而無濟世大略，故謝安稱為惠帝之流，便清談差勝耳。
　　不數日，簡文帝崩世，百官舉哀發喪，殯葬高平陵。當群臣疑惑未敢立嗣，次日侍中謝安聚集文武百官於朝堂，而謂曰：「今孝文崩世，宜立太子登基，諸公計議如何？」群臣皆對曰：「此須待大司馬桓溫至處分，我等不敢定議也。」當太尉王彪之正色謂眾曰：「父死子繼，兄終弟及，今天子已崩，太子即位，大司馬何容有異？若先面諮，必反為所責矣！」謝安曰：「王武叔之言是也！」於是群臣莫敢逆之，乃請太子司馬曜登皇帝大位，群臣皆呼萬歲。禮畢，改元寧康，以謝安為大司馬，以王彪之為尚書令，二人總攝內外，共掌朝政。
　　時宮室朽壞，謝安更欲營建宮室，與彪之商議。彪之曰：「強寇未滅，正是休兵養士之時，何可興費工力，勞擾百姓耶？」安曰：「宮室不修，後世謂人無能。」彪之曰：「任天下事，當保國安家，朝政允洽，豈以修屋宇為能耶？」因此不營建宮室。
　　卻說秦王苻堅以王猛功高，復加都督中外諸軍事。王猛不受固辭，章三四上，秦王堅不許，曰：「朕方混一四海，捨卿誰可委者？卿之不得辭宰相，猶朕之不得辭天下也！」於是猛為丞相，堅端拱於上，百官總己於下，軍國之事，無不由之。
　　猛剛明清肅，放黜屍素，顯拔國滯，勸課農桑，練習軍旅，官必當才，刑必當罪，由是國富兵強，戰無不克，秦國大治。堅敕太子戶及長樂公丕等曰：「汝事王公，如事我也。」
　　陽平公苻融年少，為政好新奇，貴苛察治也。申紹數規正，導以於和，融雖敬之，未能盡從。紹出為二北太守，融屢以過失聞，數致譴讓，融先因不用紹言，嘗坐「擅起學舍」，為有司所糾。問紹誰可使者？紹曰：「燕尚書郎高泰，清辯有膽智，可使也。」融使泰至長安，見猛曰：「昔魯僖以泮宮發頌，齊宣王以稷下垂聲，今陽平公開建學舍，乃煩有司舉劾，明公懲勸如此，下使無所垂罪乎？」猛曰：「是吾過也！」事遂釋。
　　猛因歎曰：「高子伯豈陽平所宜吏乎？」言於秦王堅，堅召見問以為治之本。泰曰：「治本在得人，得人在審舉，審舉在核真，未有官得其人而國家不治者也。」堅曰：「所謂辭約而理博矣。」以為尚書郎。固請還，許之。
　　堅聞桓溫廢晉帝為海西公，謂群臣曰：「桓溫前敗灞上，後敗於枋頭，不能思愆免退，以謝百姓，乃更廢君以自悅，六十之叟舉動如此，將如四海何？諺曰：『怒其室而作色於父者』，其桓溫之謂乎？」群臣服其論。
　　時王猛為丞相，百姓豐樂，自長安至於諸州，皆夾道樹槐柳。二十里一亭，四十里一驛，行者取給於途，工商負販者皆集於道。百姓歌之曰：「長安大街，夾道楊槐；下走朱輪，上有鸞棲；美彥雲集，誨我氓黎。」因是長安皆樂念之。
　　卻說秦王苻堅封其弟苻融為冀州牧，令出守其地。融遂促裝，停宿灞上，明日欲行。母后苟氏甚愛苻融，不捨其別，其夜私自離宮，來至灞上，囑子苻融出外自要保重。其夕，秦王堅與太史令魏延同宿前殿，當魏太史延起觀天象，忽后妃星昏暗，因上表奏秦王口：「今夜天市南門屏內后妃星失明，左右閣寺不見，主后妃移動之象。」秦王堅大驚，至天明入宮省問，時苟太后在灞上，看苻融冀州去了，方回宮內，左右侍候宮人始知。當秦王審問，即以此事啟知。秦王堅曰：「天道與人何其不遠焉？」因此遂重星官。
　　時太史令張孟又奏曰：「臣掌司天，昨夜彗起尾箕而掃東方，此乃燕滅秦之象，今慕容垂父子在此，臣恐不利社稷，請早除之。」秦王堅曰：「今天下大定，誰敢有貳？卿莫讒害忠良也。」當陽平公融上請除之，堅曰：「朕方混一，以六合為一家，視夷狄為赤子，汝宜息慮，勿懷芥蒂。大惟修德可禳災，苟能內求諸己，又何懼外患乎？」由是不納。更以慕容暐為尚書，以慕容垂為京兆尹，慕容沖為平陽太守、冀州牧。苻融聞知，上疏諫之，秦王不聽。忽光明殿有人大呼，謂苻堅曰：「甲申乙酉，魚羊食人！悲哉無復遺！」堅命近侍執之，俄而不見，堅甚疑之。

第二四三回　王謝新亭迎桓溫
　　癸酉二月，謝安與王坦之同群臣商議，使人持詔書報知丞相桓溫。使人臨行，謝安密囑，若問，如此如此對之。使人得其語，來姑孰呈上詔書，桓溫讀訖，問之曰：「文帝臨崩，有何遺詔？」使人曰：「聖上崩世，遺詔國家之事，一稟於丞相。
　　囑咐太子登位，敕丞相如諸葛武侯故事，別無餘言。」桓溫因是令使人還朝，使人去訖。
　　丞相溫既知簡文帝崩世，群臣立太子登基，心中大怒。恨文帝曰：「汝乃會稽散人，吾立汝為帝，臨終當禪位還我爾，不然，以吾為周公居攝事，如何遺詔為諸葛武侯故事也？」遂問計於郗超，郗超曰：「帝遺詔丞相為諸葛武侯故事，卻是虛謬也，必是謝安、王坦之之謀。丞相來日入朝，先使人去京師入內，召謝安、王坦之二人，自來新亭候接，同議攻北大謀，二人欣然肯來，必無他意；若是不到，必有異謀。丞相入朝，先收此二人，然後廢武帝，大事定矣。」溫曰：「倘二人來，如何區處？」超曰：「丞相於壁衣中置埋伏刀斧手於兩邊，我在帳中，聽言語動靜，如若不善，即呼刀斧手出殺之；如無拒丞相之意，不可妄行，恐失民心。宜與之好，同人京師，把握朝權，待其加公九錫，然後可議大謀。」溫曰：「然！」計議已定，使人入朝召王、謝二人，迎至新亭，同議國事。溫一邊收拾軍馬起程，稱脫來赴山陵，止停新亭，以待二人。
　　卻說孝武帝設朝，文武班齊，萬歲禮畢，忽近侍奏大司馬桓溫有使至，稱其來赴山陵及朝新帝，召謝安、王坦之二人來新亭候接，其餘群臣，十里外迎接。帝謂謝安、王坦之曰：「今大司馬來朝，召卿二人，必有他故，此事如何！」時群臣皆曰：「今桓溫來朝，必有異心，故召王、謝二人至新亭以害之，然後來篡大位，望陛下陳兵以備，休使謝、王二人遠迎。」當王坦之心中甚懼，曰：「此事實真，若臣等去接，正中其謀。」
　　只有謝安神色不變，謂坦之曰：「若依君等與之議，則誤國家之大事，反危社稷也！桓溫雖有不臣之志，未敢便行；彼疑有遺詔，加他九錫，恐吾二人藏之，故召吾：二人問明，吾與君不去，溫疑是實，心背朝廷；晉柞存亡，決於此行。」帝意遂決曰：「二卿可前去迎。」群臣曰：「謝、王二公去，臣等亦請同行。」帝曰：「若有不禮，卿等速使人先報宮廷，以備不虞。」群臣曰：「然！」因此謝安、王坦之與群臣同行。
　　時御史中丞高崧戲謂謝安曰：「卿屢違朝旨，高臥東山，諸人每相與言，安石不肯出，將如蒼生何？今日之危，百姓亦將如卿何？」安雖有愧色，亦謂崧曰：「桓溫劍雖鋒利，不能便誅吾也！吾豈比深源睥睨社稷，聞難欲去位以避之，汝何相嘲耶？」言訖，與坦之接至新亭，坐候一時，桓溫與諸將至，其時日已落西，溫軍將紮住行營安歇。
　　次日，桓溫令郗超埋伏刀斧手於帳兩邊，超伏於帳後，以聽謝、王二人動靜。謝安、王坦之二人先進入見桓溫，各施禮畢。溫命二人坐，坦之驚得汗流沾衣，倒執手版；安從容就席，談笑自若。安坐定，竊見壁衣中皆伏刀斧手，即謂桓溫曰：「安聞諸侯有道，守在四鄰，明公何須壁後置人耶？」溫笑曰：「正是不能不爾耳！」溫因此遂命刀斧手退。郗超正臥帳後，聽謝、王二人言語，忽然風起，吹動帳開，謝安看見笑曰：「郗生可謂入幕之賓矣！如何不出一見？」超慌忙走出相見，各行禮畢，遠遠坐住，是以不能行計，只得相陪。當謝安言於溫曰：「先王崩世，遺詔明公行蜀漢諸葛武侯故事，我等正欲涓吉承迎乘輿入朝輔政。今幸丞相車駕來至，迎接不及，望丞相恕愆！」溫曰：「我有何德，敢慕武侯？」安曰：「丞相盛德巍巍，何謂無也？雖伊尹、周公弗能及耳！」因此溫與安相悅，攀話笑語移日。當溫又問曰：「先帝已崩，君等以何議謚？」
　　安曰：「臣等以其平易不訾門『簡』。慈惠愛民曰：『文』，謚為簡文皇帝。」言汔，安取自所作謚議與溫看訖。溫以其謚示群下曰：「此謝安石碎金也。」眾曰：「果經緯天地之才。」
　　因談論至日昃，謝安、王坦之二人拜辭而出，桓溫亦送出來，見百官皆拜於道側；溫命百官人中軍相見。時百官入中軍見溫，中軍大陳兵衛，百官朝士，有位望者皆戰慄失色，只得入見。
　　拜禮畢，溫曰：「勞百官遠迎，即便還朝，免此伺候。」於是百官朝士，辭桓溫而歸朝。
　　卻說桓溫次日至山陵拜汔，不及入朝，忽然得玻連臥二十四日，不能起坐，晉孝武猝聞知桓溫連日寢疾不見，乃使謝安、王坦之二人來視其疾。安與坦之直入臥內，二人施禮訖，曰：「連日不見公顏，何期尊體欠安？」溫曰：「人有旦夕禍福，故有是爾。」溫又渭安曰：「孤昔滅蜀都，克壽春，多負勤勞，如江南無孤一人，正不知幾人稱霸，幾人王，天下碎裂矣！今新帝登位，豈識我之大功，而以我為丞相，未加九錫，此所以吾愧之。吾今疾甚，日下就回姑孰，汝將此語與聖上稟知。」安曰：「明公功蓋天下，德播華夷，莫道封王，禪位皆宜！明公今還貴鎮，保重尊體，我等與眾臣保奏孝武加公九錫必矣。」於是溫大悅，使二人清還。謝安、王坦之直辭歸去，桓溫令郗超領眾，一同還朝。
　　卻洗安言於坦之曰：「吾觀丞相桓溫，不久必亡，適問所議九錫之事，密緩藏之在心，延而視之，只我與君知也，不可漏洩。若溫病瘥，加封其王；如不起，即息其議。」坦之曰：「此計可矣！」因此二人密緩其事，延待看之。
　　桓溫還姑孰，疾病轉添．召弟桓沖並子桓熙至床前，囑沖曰：「吾自總角，便知用兵之道；至弱冠，屢立邊功，縱橫天下二十餘年矣。今吾不濟，托汝後事：吾世子桓熙才弱不堪重任，四子桓禕極是蠢愚，不辨菽麥；幼子桓玄，異而有志，今年五歲，汝善導而襲之。吾死之後，汝不能不代領其眾，其權可要自執，休付他人，自取滅亡之患。」言訖，淚如雨下。桓沖又曰：「吾兄百世後，諸子之中，誰襲兄職？」溫曰：「桓玄雖幼，可以立之。」沖問：「安、坦之二人何如所在？」溫曰：「渠等不為汝所處分也。」言訖而亡。桓沖即時收殮殯葬，直寫表申奏朝廷，乃以少子桓玄為嗣，襲封南郡公。桓沖自代溫任，盡忠王室。時群下王珣等，欲衝入朝，誅除朝中元宰，把執時權，沖不從。
　　卻說桓玄，字敬道，一名靈寶，是桓溫之子也。其母馬氏與同輩嘗夜坐於月下，忽見流星墜於銅盆水中，如二寸火球，湛然明淨，同輩競以瓢撈，獨馬氏得而吞之，若有感，遂有妊面生玄。玄生時有光照室，使人筮占，占者奇之，故小名靈寶。
　　桓溫甚重愛之，臨終立以為嗣，時年五歲，桓沖立為南郡公。

第二四四回　苻堅舉兵取漢中
　　卻說秦王苻堅聞簡文帝崩，桓溫又死，遂與群臣商議取江南之計。當王猛上言曰：「江南急未可攻，宜先取漢中，以得勝之兵，再取江南，可一鼓而下也。」秦王堅曰：「正合吾意。」遂使鄧羌為都督，徐成、楊安、張蠔為副將，領兵十萬，分三隊而去。次日，鄧羌、楊安將征西軍士分為三隊，前部先鋒徐成，後隊張蠔，押運糧草。
　　即將起程，早有細作報入漢中，魯榮忙使人至梁州，喚弟魯衛回來，商議退敵之計。衛曰：「漢中最險陽平關，我去當依山傍林，下千餘寨柵，迎敵秦兵，兄在漢寧，盡發糧草接應。」魯榮遣大將楊仕、楊欽帶五千軍馬，以助其弟，即日便起，到陽平關，下寨已定，與鄧羌兩邊相持半月餘，各不相勝。羌傳令退軍，徐成進曰：「敵勢未必強，公何自退焉？」羌曰：「吾料賊兵，每日提備，急難取勝，吾退軍回，賊兵必定趕之，吾分輕騎抄襲其後，勝賊必矣。」成等曰：「都督神機，莫可測也！」於是楊安、張蠔分兩路，各引輕騎三千，取小路去取陽平關後，鄧羌大軍盡拔寨起行。楊欽聽知秦兵退，請楊仕商議曰：「今羌退兵，可乘勢擊之。」仕曰：「鄧羌詭計極多，未必真實，不可追趕。」楊欽曰：「你不去，我當自去。」楊仕苦諫不從，楊欽起五寨人馬前進。是日大霧漫天，對面皆不相見，楊欽軍至半路扎祝卻說楊安軍抄過山後，見重霧垂空，又聞馬嘶人語，恐有伏兵，急催人馬速行。正說間，到楊欽寨前，內有幾個守寨兵土，聽得馬蹄響，只道是楊欽兵回，開門納入。軍馬一湧而入，放起火來，五寨軍士大亂，盡皆棄寨而走。當楊仕將及霧散之時來探消息，五寨一齊火起，楊仕引兵來敵，與楊安戰不數合，背後張蠔兵到，楊仕殺開一條路，望漢寧、巴州而逃。楊欽正要回時，已被楊安、張蠔佔定寨了，背後秦兵趕殺，兩下來攻，楊欽等軍大潰而走，又被秦兵後追，無心戀戰，領了敗軍投陽平關。魯衛知二將敗走，各營已失，半夜棄關奔南鄭、巴州去訖。羌得了陽平關諸寨。
　　魯衛、楊仕來見魯榮，言二將失了隘口。魯榮大怒，欲斬楊仕，仕曰：「某曾勸楊欽休追秦兵，欽不肯聽從，故有此敗。仕再乞一軍，前去搦戰，必斬秦兵；如不勝，願依軍令，斬首階下。」榮命即去，楊仕上馬，引二萬軍離南鄭，往漢寧、巴州而去。
　　卻說楊安勸鄧羌進兵，羌言不可，安曰：「安乞一軍，前去哨路。」羌即令安領五千騎望南鄭路上來。正迎楊仕，兩軍擺開，仕遣裨將昌倚出馬，與安交戰，不兩合，被安一刀砍於馬下。楊仕自挺槍出，與安斗三十合以上，不分勝負，安撥回馬走，仕趕來，被安使拖刀計，斬楊仕於馬下，軍眾大敗而回。
　　羌知安已斬楊仕，即時催軍直逼成都城下下寨。魯榮驚得手足無措，忙與弟魯衛收拾庫中寶物，不敢回朝，乃領從兵五千，棄城走入南蠻去訖。
　　鄧羌見魯榮走，令諸將勿追，引眾入城，分兵守定。又遣楊安與朱彤以兵二萬人入寇梓潼、涪城。
　　史說梓潼太守姓周名虓，字孟威，素有節操，聞苻堅遣楊安等以兵來寇，恐梓潼不固，乃引眾退守涪城；又憂不能保全，使副將劉仁率步騎送母妻還南；將至江陵，被楊安細作竊知，報與楊安知之，安謂朱彤曰：「今周虓送母妻還國，卿領一軍，星夜從間道去，追獲其母妻，則周虓自然降矣。」彤曰：「將軍率兵向涪城，吾引一軍星夜去追。」於是朱彤率精兵五千，抄小路，先抵江陵南路，未及半日，只見劉仕引一千兵送虓母妻到，被朱彤獲之，勒兵回見楊安，同致涪城。楊安將虓之妻母，到城下高叫周虓曰：「君早納降，保全母妻，不失孝道；如若不降，先殺汝母妻，然後攻城。」周虓見母妻被縛在城下，乃號泣謂眾曰：「吾欲盡忠，奈母親被劫，若不出降，必受其害，哀哀父母，生我劬勞，無以報恩，反貽以禍，人子之心何以安乎？」言訖，遂下城開門納降，因此楊安等將兵入據涪城，使朱彤押送周虓其母妻，與羌大軍還京，來見秦王苻堅。
　　堅大悅，以周虓為尚書郎，虓固辭不受曰：「虓受晉國厚恩，以至今日，但老母見獲，失節於此，母子獲全，秦之惠也，雖公侯之貴，不以為榮，況郎任乎？」堅乃止，遂使人監視，不與還國。虓每見堅，或箕踞而坐，呼之為氐賊。嘗值元會，儀衛甚盛，堅問之曰：「晉朝元會，與此何如？」虓攘臂厲聲曰：「犬羊相聚，何敢比擬天朝？」秦人見虓不屈，屢請殺之，堅待之彌厚。

第二四五回　王猛疾疏謝秦王
　　甲戌二年二月，孝武帝設朝，聞桓溫死，降詔以謝安為總中書。時天子幼弱，外有強臣，安與坦之盡忠輔衛，晉室幸得太平。而謝安好聲律，期功之慘，不廢絲竹，士大夫多效之，遂以成俗。當王坦之以書苦諫之曰：「今主上幼弱，藩臣多強，以為元宰如何不出趨朝參理政事？而嗜聲律，期功之作，不為蒼生國家之計耶？」又曰：「天下之寶，當為天下惜之，勿使棄之也！」安不能從，猶是人競效之。
　　乙亥三年夏五月，王坦之卒，少帝以謝安為揚州刺史，桓沖為徐州刺史。
　　六月，秦清河武侯王猛寢疾，秦王堅親為祈郊廟，又遣侍臣禱河、岳，為猛祈禳。猛疾少瘳，乃遣人入朝上疏，秦王堅開讀曰：不圖陛下以臣之命而虧天地之德，開闢以來，末之有也。
　　臣聞報德不如盡言，以垂歿之命，竊獻遺忠：伏惟陛下威烈振乎八方，聲教光乎六合，九州百郡，十居其七，平燕定蜀，有如拾芥。夫善作者不必善成，善始者不必善終，是以古先哲王，知功業之不易，戰戰兢兢，如臨深淵，伏惟陛下，追縱前聖，天下幸甚！」
　　秦王堅覽之，悲慟流涕，是日親與太子至丞相府中，視王猛之疾，訪以後事。秦王堅與太子諸臣，直入臥內。秦王堅曰：「數旬不見卿朝，誰知卿疾甚重，朕甚隱憂，代祈郊廟，以庇於卿。今來視卿，倘爾不豫，有何見示？」王猛曰：「陛下明見千里之外，古今興亡，必所盡知。然晉室僻處江南，乃正朔相承，上下安和，臣歿之後，願勿以晉為圖。鮮卑、西羌，我之仇敵，終為大患，宜漸除之。」言訖而卒，年五十二歲。
　　秦王堅與群臣皆大哭之，堅謂太子苻宏曰：「天不欲使吾平定六合耶，何奪吾景略之速也！」言畢又哭，命大殮化之訖，乃大哭，引太子宏歸宮而去。
　　次日，大宛國進貢，獻大馬千里駒，皆汗血，朱鬣五色，鳳鷹麟身，及其他珍異寶五百餘種至。秦王堅謂百官曰：「吾思漢文之返千里馬，咨嗟美詠，今大宛所獻之馬，其悉返之，庶克念前王，彷彿古人耳，汝群臣可作《止馬詩》，而遣其使還國，示無慾也。」於是群臣作《止馬詩》，令使人領前寶物，還國去訖。
　　先是高陸人王木，穿井得龜一隻，大三尺，背有八卦。木進於秦王堅，堅命養之於池中，日以粟與之食，及此而死。太僕奏知秦王堅，堅命藏其骨於太廟。其夜，廟丞高虜夢龜謂之曰：「我出本將歸江南，遭時不遇，隕命秦廷。」次日，高虜大惑其夢。又有一人至謂虜曰：「吾昨夜夢神龜言吾三千六百歲而終，終必妖興，亡國之征也，此夢未審主何吉凶？」虜意遂明，乃曰：「不主甚事，主國家不久衰也，汝休得漏言。」
　　因此二人秘之，不敢傳出。
　　卻說秦王堅自平諸國之後，國內殷實，遂示人以奢侈，懸珠簾於正殿，以集群臣。尚書郎裴元略諫之，秦王堅大悅，命去其珠簾，以元略為諫議大夫。
　　初，秦王堅母少寡，將軍李威有辟陽之寵，史官載之於史。
　　至是堅榷起居注》觀之，見其事慚怒，即焚其書，大檢史官，將加其罪，時著書郎趙泉等已死，始乃止之。

第二四六回 姚萇以兵下涼州
　　丙子太元元年，是歲北涼亡。卻說張天錫初殺其侄張玄靚，自立為涼王，改元鳳凰。天錫在位，荒於酒色，不親庶務，黜世子大懷而立嬖妾之子大豫，人情憤怨。秦王堅以天錫臣道未純，遣將軍姚萇、梁熙等將兵臨西河，尚書郎梁殊曰：「未可動兵，可先使人征其來京，如不朝，方可討之。」於是，堅使梁殊奉詔征之曰：「如有違命，即進師撲討。」梁殊至姑臧，天錫會官屬謀之，官屬皆怒曰：「吾世事晉國，忠節著於海內，今一旦委身賊廷，丑莫大焉；且河西天險，若悉境內精兵，右招西域，北引匈奴以拒之，何遽知其不捷也？」天錫攘袂大言曰：「孤意決矣，言降者斬！」乃謂秦使梁殊曰：「君欲生歸乎，死歸乎？」殊曰：「君先降秦，秦王遣吾征君，君不去，莫道殺吾，其不久且自將殺耳！」辭氣不屈，天錫怒曰：「殺之！」其母嚴氏泣曰：「秦王橫制天下，兵不留行，汝若降之，猶可延數年之命，今既抗衡，又殺其使者，亡無日矣！」天錫使將軍馬建率眾二萬拒秦。
　　三月，秦王堅聞天錫殺其使，以姚萇為揚武將軍，將兵五萬前來伐涼。史說姚萇，字景茂，乃弋仲二十四子也，其兄死了，恐孤不能立，乃率諸弟降於苻生。苻生被殺，苻堅代位，甚親寵萇，故使其伐涼，令其立功。
　　此時姚萇、荀萇二將領兵直至涼州，逼城下寨。
　　時涼王張天錫方飲酒，聞秦兵攻城，驚得面如土色。左右曰：「今秦兵甚強，難以拒敵，不如早降，以安百姓。」天錫於是令四門立起降字旗，錫引諸官開城門，面縛至姚萇寨中投降。姚萇大喜，置酒相待。次日，領眾入城，百姓耆老香花迎接，姚萇以善言撫慰。天錫命左右殺牛宰馬，犒勞秦軍，一面使人以金寶名馬，進貢入秦，來降秦王。堅聞涼王來降，受其寶物，頒詔封錫為歸義侯，抽回姚萇等三軍人馬，俱各還秦。

第二四七回　苻洛以兵伐北代
　　卻說北代王什翼犍設朝，聚集文武，謀議國事。卻有部下長孫斤，恨代王不錄用己，乃私藏利刃，雜在文武班中。時代王什翼犍在御座坐議國事，長孫斤插刃直上，來刺代王。當太子拓跋實見長孫斤以刃進前，大喝：「反賊！休得無禮！」被長孫斤手起刃下，殺死太子實，又來刺什翼犍。手無兵器，長孫斤以刃刺中，什翼犍便走，中傷左臂。當殿下文武，各擁搶進，將長孫斤縛住，代王復坐，命將長孫斤痛打一百，將出誅之。當日代王見太子實被殺死，哭無休止，乃命文官作文追諡為「獻明皇帝」。至七月，太子妻秦氏生皇孫，代王與其取名，名曰拓跋珪。
　　十月，秦王苻堅大會群臣於光明殿，命文武各賦詩以進。
　　時秦州別駕天水姜平子持詩進上，秦王堅看詩上有一『動字，直而不曲，秦王堅問曰：「卿詩上有一丁字，如何直而不曲乎？」平子曰：「臣丁至剛，不可以屈，且曲下者，不正之物，未足獻也。」秦王堅笑曰：「卿名不虛，行義必剛也。」因擢上第。時秦王堅曰：「朕欲平一六合，何國當先？」平子曰：「北代匈奴，居我之後，宜先討之。」時衛辰為代王所逼，正使人求救於秦王堅，堅欲起兵，又聞平子之對，秦王堅曰：「卿言正合我意。」乃謂唐公苻洛曰：「朕聞北代君臣大亂，非汝莫能討之，汝可同大將軍鄧羌、朱彤、張蠔將二十萬大兵，分道去伐。」苻洛曰：「臣請就行。」於是唐公苻洛出朝，同鄧羌、朱彤、張蠔將二十萬大兵，望北起程。
　　時北代郡縣戍守居民見秦兵勢大，莫敢與戰，皆望風逃奔。
　　因此唐公苻洛以兵長驅大進，直至平城東，隔五十里下寨，使人打聽虛實，未敢逼城。
　　卻說代王什翼犍被長孫斤謀反，刺傷左脅，數月未瘥。聞秦兵到來，驚得手足無措，即忙使西部大人以兵二萬出城與戰。
　　秦軍陣中鄧羌見代兵開城出來，命軍馬擺開，擋住三軍。當時西部大人出陣與鄧羌交鋒，只一合被鄧羌斬於馬下，代兵敗走，各奔入城，閉住城門，不敢交戰。
　　代王什冀犍聞知西部大人被秦兵殺死，心中大慌，乃謂東部大人曰：「今秦兵勢大，難以迎敵，此事奈何？」東部大人曰：「不如引國人走避陰山，招集敗亡軍士，待大王金瘡疾好，再興兵來復平陽，未為晚也。」代王點首曰：「大人之謀，正合我意。」於是傳令，叫國人及諸部大人、三軍人等，各收拾隨身器物寶貝，來日開北門而逃。次日，代王下令，使東部大人為先鋒，代王自領家屬為後隊，大開北門，衝殺出城奔走，至高平屯祝高平雜種盡叛，四面大亂，代王領兵復據漠南，築城居之。

第二四八回　北代使不辱君命
　　卻說北代王犍自避陰山，不能還國，潸然出涕。忽階下一人進曰：「某有一計，可解此危，亦可還國，大王如何發悲也？」代王視之，乃左長史燕鳳。因見秦兵不退，代王恐懼，鳳乃進前曰：「某有一計，可解此危。」代王曰：「卿有何謀？火速言之！」鳳對曰：「今秦兵勢大，何以退得，不如請降，然後別作良圖，今若與戰，非上策也。急作一表與臣，密入長安，奏請稱為藩臣，彼必抽回其兵，方可還國。」代王曰：「此計大妙！卿此一行，休失北代之志氣。」鳳曰：「某若有小失，焉有面目再見大王？」代王大喜，便作表遣燕鳳入秦。
　　鳳星夜到長安，先見太尉權翼眾大臣等。次日早朝，翼奏北代遣左長史燕鳳上表稱藩，秦王堅曰：「此必解吾兵之厄也。」令宣入朝，鳳拜舞已畢，呈上表文。秦王覽表訖，笑曰：「代王何如人也？」鳳曰：「寬和仁愛，經略高遠，一時雄主也，常有併吞天下之志，亦有統一六合之心也。」秦王堅曰：「卿輩北人，無剛甲利兵，敵弱則進，敵強則退，安能並兼？而卿過獎之言，何太過耶？」鳳曰：「北人壯悍，上馬持三丈矛驅馳如飛。主上雄雋，率服北土，控弦百萬，號令若一。軍無輜重樵爨之苦，輕行速捷，因敵取貲。此南方所以疲敝，北方所以常勝也。」秦王又曰：「汝國人馬多少？」鳳曰：「控弦之士數十萬，戰馬一百萬匹。」秦王笑曰：「卿言人眾則可，說馬太多！」鳳曰：「雲中川自東山至西河二百里，北山至南山一百五十里，每歲孟秋，馬常大集，略為滿川。以此推之，使人言數，猶有未盡也。」秦王曰：「北代如長史者幾人？」鳳曰：「聰明仁智一、二百人，如吾儕之輩，車載斗量，不可勝數！」秦王曰：「卿主雄傑，將多軍足，如何退避陰山，使卿降乎？」鳳曰：「陛下有高天下之志，吾主有統朔方之能，惟恐蛟龍相鬥，魚龜受刑，不忍使軍民死於無辜，是以暫退陰山，遣臣請降，結為唇齒，各保境寧。」秦王堅歎曰：「使於四方不辱君命，可謂士矣！如燕鳳者，不辱君命也！」由是降詔，准其稱藩，命其還國，即時差人抽回唐公之兵。
　　唐公苻洛既聞代王降，朝中令抽回其兵，命諸將振旅還京去訖，自守平城。
　　燕鳳回至陰山，說秦王准降，代王大喜。至十二月，北代王什翼犍聞唐公苻洛領軍已退，乃引眾還至雲中。
　　什翼犍有皇子實君，見代王寵惜皇孫拓跋珪，恐其位不傳己，乃陰結代王之左右，以鴆酒毒殺代王，因此北代王什冀犍暴崩。又殺諸弟，諸部大人知是實君謀死，百僚無主，俱各離散。只留皇孫拓跋珪，乃北代王之皇孫，乃太子實之子也，是年六歲，弱而能言，目有光耀，廣顙大耳，先因其父太子實被長孫斤謀叛，傷脅身死。秦將苻洛來寇，代王什翼犍逃避陰山，拓跋珪母子無依，其母賀氏，將珪寄養外家孤獨部大人賀訥，同避陰山，至是同代王歸國至雲中。代王被皇子實君謀殺，諸部大人各散，珪尚幼弱，諸部百僚各逃散去，只有燕鳳等隨與賀氏、拓跋珪走還本國。其時，諸部皆被別部劉庫仁、鐵弗劉衛辰二人前來統攝之。賀訥只得領珪來依劉庫仁，俱說代王崩世之事及存拓跋珪之因：「吾今奉秦王詔歸國還鎮，因此來見大人。」庫仁便謂賀訥曰：「你可領本部兵同小主人權且去牛川屯紮，吾等權代領兵，俟其年長，還其兵印及諸部土境。」
　　訥從之，領拓跋珪並軍馬去鎮牛川。當庫仁謂其子劉顯曰：「拓跋珪龍行虎步，嶷然不群，必然興復洪業也。」劉衛辰謂庫仁曰：「依吾之計，可速使人奏知秦王，使其遷之別地，若留此，則吾屬無□類矣。」庫仁曰：「既如此，任公為之。」於是衛辰作表遣人入長安投降，奏知其事。
　　卻說獨狐部大人賀訥，領拓跋珪帶兵馬屯於牛川，燕鳳說曰：「前日大人與小儲君見劉庫仁、劉衛辰，某觀衛辰，前被聖上殺敗，心必懷仇，素有害小儲君之意，彼必使人降秦，謀害小儲君也。」賀訥曰：「既有此謀害之意，其事奈何？」鳳曰：「大人休憂，某自再入長安，去見秦王以探虛實，若是變異，某自有三寸不爛之舌說之，可保無患。」訥曰：「君可速去，遲則有變耳！」
　　於是訥使燕鳳星夜先來長安，次早至待漏院，候眾入朝，朝見秦王。秦王見鳳至，謂曰：「卿何又至？」燕鳳曰：「代王已死，臣來奏知。」堅曰：「代王雖故，必有王子？」鳳曰：「代王被庶子實君弒，長子亡叛，遺孫幼沖，莫相輔之。其別部大人劉庫仁勇而有智，鐵弗劉衛辰狡猾多詐，皆不可獨任，且分部為二，令兩人統之。兩人素有深仇，其勢莫能先發，此御邊之上策。待其孫拓跋珪年長，乃仕而立之，是陛下大惠於亡國，存亡繼絕之德也。代之子孫，年年進貢，歲歲來朝，永為天朝之屏障，中國之藩籬，顧不美乎？」
　　秦王納之，遣將以兵執實君至長安，命車裂殺之。俄而衛辰使至，呈上降表，秦王覽訖，謂文武曰：「衛辰上表，謂拓跋珪豐骨不凡，舉止清高，後必有異，卻為大國之患，不作中華之藩，宜遷別地，或取回長安，其事如何處置？」群臣莫對，燕鳳對曰：「衛辰與先主有仇，欲自謀立，故進讒言，陛下聽之，跋珪一離，二人即叛。」秦王曰：「彼叛何故，怕此小兒耶？」燕鳳曰：「朔方之地，士民之眾皆蒙拓跋氏恩，皆思歸附。衛辰若叛，恐士民不從，故先遷之，其志得行，若存小主，二人未敢謀變。」秦王信之，不聽衛辰。

第二四九回　秦王以代分二部
　　秦王堅謂文武曰：「代王被害，其子幼沖，朔方今已屬於朕，吾欲遣將戍之，燕鳳又進此策，此事若何？」權翼曰：「朔方之地，宜朔人居焉。蓋朔人狡猾萬般，其居不容外人，若以異處之士去守，彼必為亂，國不能安，燕鳳之策，可保久長。
　　劉庫仁，字沒根，乃劉武之子，少豪俠，有智略，北人無不敬之。劉衛辰，乃鐵弗國人，善騎射，有威勇，北人無不憚之。
　　若陛下以此二人統領朔方，永無憂患。」秦王曰：「然！」於是秦王遣人以詔使唐公苻洛：「以鐵弗劉衛辰、獨孤部劉庫仁二人，分統朔方。自河以東屬庫仁，自河以西屬衛辰。」
　　卻說唐公苻洛得詔書，從秦王詔，使人請劉庫仁、劉衛辰二人至，置酒相待，拜為左、右將軍。將北代之地，分作二部，使二人統之，二人從命，各分統諸部代民。苻洛權執總統，以居平城。自此賀氏以珪依庫仁，庫仁招撫離散，恩信甚著，奉事拓跋珪，慇勤周備，不以廢興易意，常謂諸子曰：「此兒有高天下之志，必能恢隆祖業，汝曹當謹事之！」
　　丁丑二年，秦王堅用趙故將熊邈作功曹。熊邈屢為秦王堅言石氏富室器玩之盛，堅以邈為將作長史，大修舟艦、兵器，飾以金銀，頗極精巧。慕容農私言於垂曰：「自王猛之死，秦之法制，日以頹靡，今又重以奢侈，殃將至矣。大王宜結納英傑，以承天意。」垂笑曰：「天下事似非爾所及。」時慕容紹亦私謂其兄楷曰：「秦恃其強大，務勝不休，北戍雲中，南守蜀漢，轉運萬里，饑饉相望，兵疲民困，危亡近矣，天意苦在，必為燕有！」

第二五○回　謝安薦侄於朝廷
　　是時，孝武帝設朝，君臣禮畢，分列兩邊。時近臣奏知，西蜀漢中諸郡，卻被秦王堅遣使鄧羌取去，目今秦兵屢屢擾境。
　　孝武帝大驚曰：「如此怎生奈何？」群臣奏曰：「請陛下降旨，求文武良將有才略者，命其舉薦入朝，使其鎮御北方，可保境內安也。」孝武帝曰：「然！」遂頒詔求文武良將。
　　當謝安奏曰：「臣舉一人，有萬夫不當之勇，有鬼神不測之謀，若以此人為將鎮北，則秦不敢窺覦江南。乃臣兄之子謝玄，字幼度。先與郗超同為丞相桓溫參軍，桓溫多用其智，屢建功效。今桓溫已死，與郗超同歸朝廷，現在班中，可使總鎮，管取邊界得寧。」帝從之，召謝玄，謂曰：「今秦兵節次犯境，汝之叔父謝安薦汝有文武之才，朕拜卿為鎮武將軍，監江北諸軍事，總領諸鎮，屯守北岸。」謝玄謝恩曰：「臣本駑鈍之才，不足以騁千里，今蒙陛下擢用，出鎮之地敢不保全。」於是謝恩而出。
　　時桓沖以秦人強盛，欲移鎮江南，奏自江陵徙鎮上明，使劉波守江陵，楊亮守江夏，帝從之。初，中書郎郗超自以其父愔位秩應在謝安之右，而優遊散地，常憤悒形於詞色，由是與謝氏有隙。時朝廷方以秦寇為憂，詔求文武良將可鎮御北方者，安以兄子玄應詔，超聞之歎曰：「安之明，乃能違眾舉親；玄之才，足以不負所舉。」眾鹹以為不然，超曰：「吾常與玄共在桓公府，見其使才，雖履屐之間，未嘗不得其任，是以知之。」
　　玄既鎮廣陵，募驍勇之士，得彭城劉牢之等數人，以牢之為參軍，常領精銳為前鋒，戰無不捷，時號「北府」兵，敵人畏之。初，郗超黨於桓溫，以父愔忠於王室，不令之知。及超病甚，出兩箱書，授門生曰：「我父年尊，我死之後，老父若以哀悼廢寢食者，可呈此；不爾，即焚之。」及超卒，愔果成疾，其門生呈箱，愔發之，皆超昔與桓溫往返密計，愔大怒曰：「小子死已晚矣！」遂不復哀。

第二五一回　韓氏女築夫人城
　　戊寅三年四月，秦王苻堅遣長樂公苻丕、將軍荀萇、石越、慕容垂等四道會兵三萬，共攻襄陽。百姓大驚，諸將李伯護等皆懼，宜為備，獨梁州刺史朱序曰：「秦無舟楫，焉能攻我？不足為慮，諸君勿憂！」既而石越率兵五千浮渡漢水，皆來至城下，序大駭，始召百姓固守中城。越以兵攻陷外郭城，既克其外郭，獲船百餘艘，以濟余軍，及苻丕兵到，督諸將攻中城。
　　朱序母韓氏，聞秦兵將至，自登城，履行西北隅，見其崩，以為不固，親率百餘婢及城中女子，築新城於其內。及秦兵至西北隅，果被見破綻，乘此攻潰，序率眾移守新城，襄陽人謂之「夫人城」。
　　桓沖在上明，擁眾七萬，欲來救援，憚秦兵強盛，不敢進。
　　時苻丕欲急攻襄陽，將軍荀萇曰：「吾眾十倍於敵，糗糧山積，但稍遷漢、沔之民於許、洛，塞其運道，絕其援兵，譬如網中之禽，何患不獲？而多殺將士，急求成功哉？」丕從之。慕容垂拔南陽，執太守鄭裔與丕，會於襄陽城，丕大喜，排宴相慶。
　　時秦王堅聞垂又拔南陽城，與群臣飲酒，以極醉為限，趙整作酒歌堅，讀曰：
　　地列酒泉，天垂酒池；
　　杜康妙識，儀狄先知。
　　紂喪殷邦，桀傾夏國；
　　由此言之，前危後則。
　　堅大悅，命整書之，以為酒戎，自是宴群臣，禮飲而已。

第二五二回　苻丕攻陷襄陽城
　　己卯四年二月，秦王堅大設朝會，當秦御史中丞李柔奏曰：「長樂公丕等擁眾十萬，攻敵圍一小城，白費萬金而無效，請征下廷尉。」秦王堅勿從。使持節切讓賜丕劍曰：「攻一小城，久而不下，焉能長驅江南？來春不捷，汝其自裁！勿復待面見吾也。」丕等惶恐，次日命諸將併力攻襄陽，朱序以擂木炮石打下，退歸。
　　秦王堅聞襄陽不克，欲自將兵來攻，陽平公融諫曰：「陛下欲取江南，固當博謀熟慮，不可倉猝，若只取襄陽，親勞大駕，所謂隋侯之珠，彈於羽之雀也。」堅乃止。朱序屢破秦兵，遂不懼。丕命諸軍進攻，時五督護李伯護見秦兵勢大，其城難守，乃開門為內應，於是遂克襄陽城。朱序送長安，秦王堅惜序能守節，拜為度支尚書，以伯護為不忠斬之。
　　時秦將慕容越拔順陽，執太守丁穆至，堅欲官穆，固辭不受，苻堅以禮遣之。即以梁成為荊州刺史，鎮襄陽，選才望者禮而用之。
　　時晉帝朝會，以謝安為宰相。秦人屢入寇，邊兵皆失利，時眾心危懼，安每鎮之以和靜。其為政，舉大綱，不為小察，時人以安為王導，曰：「以謝比王，文雅過於導焉。」帝聞秦人寇邊，日與群臣機策未下。

第二五三回　謝玄率兵救彭城
　　卻說秦王堅命諸將分道寇晉，當秦將彭超曰：「宜攻沛郡太守戴邍於彭城後，長驅大進。」堅然之。超又曰：「願更遣重將攻淮南，為棋劫之勢，東西並進，丹陽不足平也。」秦王堅從之。使俱難率步騎七萬寇淮陽、盱眙。八月超兵至，攻彭城未下，晉帝聞知大驚，遣人以詔命右將軍毛武生率眾鎮姑孰以御之，秦王堅又使韋鍾以兵圍魏興，攻太守吉挹於西城。晉謝玄聞知，率眾萬餘來救彭城。
　　軍至四口，欲遣使報戴邍，令共合兵夾擊而不可得，部曲將田弘知其意，請曰：「將軍之討，欲使人報戴公，令其合兵，但無人去，臣請沒水潛行。」玄大悅，使行至水邊，被秦人彭超所獲，將酒與食，以金帛厚賂與弘曰：「你入彭城，只道南人已敗逃回去了。」弘偽許之，既走城下，告遂曰：「南軍垂至，勉而待之。」秦人大怒，射殺之。
　　彭超輜重盡在留城。謝玄以計令人揚言：遣軍一萬人攻留城，取其糧草。超聞之，解彭城圍，乃引兵保輜重。戴邍率眾出城，來見謝玄，謝玄與其全師而還。超復據彭城，留徐褒守之，自以兵南攻盱眙。俱難又克淮陰，城無晉兵，乃回，留邵保戍之。秦軍韋鍾攻拔魏興，太守吉挹不言不食而死。秦王堅聞知歎曰：「周孟威不屈於前，丁顏遠潔己於後，吉祖沖閉口而死，何晉室之多忠臣也？」初，挹參軍史穎迍回，得挹臨終手疏歸晉，帝以其忠，後贈益州刺史。
　　初，秦將俱難、彭超二人攻拔盱眙，執內史毛璪之，遂圍田洛於三阿，去廣陵百里，朝廷大震，謝安命臨江列戍而守之，謝玄自以將兵二萬來救三阿城。難、超二人聞其兵來必疲倦，不與諸軍傳飧，將兵排悉，與玄交戰。玄兵飽食勇力向前，未三合，俱難、彭超大敗，退保盱眙。
　　六月，玄又進攻之，難、超又敗，退屯淮陰。玄謂諸將曰：「難、超兵窮勢寡，卒無鬥志，宜速進兵，得一人乘潮上流燒淮橋，則彼自走。」何謙曰：「末將願往。」於是使何謙率舟二百，乘潮上流，夜焚淮橋。難、超見燒淮橋，恐後難退，以兵退屯淮北。玄、謙合兵追之，戰於君川，難、超兵無鬥志，被玄大破之。難、超北走，僅以身免。玄已殺退難、超之兵，命人戍守，乃率眾還廣陵，玄領徐州刺史。秦王堅大怒，征超下廷尉，超遂自殺，難削職為民。

第二五四回　秦王舉兵伐苻洛
　　秦建元十五年三月，秦王堅會集百官商議，欲作教武堂於渭城，命太學生明陰陽兵法者，教授諸將。朱序諫曰：「陛下四海之地，十得其八，宜稍偃武修文，乃更始立學舍教人戰鬥之事，殆非所以馴至昇平也！且諸將百戰之餘，何患不習於兵？而更始受教於書生，非所以強忠氣也！此無益於實而有損耳。」於是堅乃止之。
　　卻說秦國唐公苻洛勇而多力，能坐制奔牛，射洞犁耳，自以有滅代之功，使人見秦王堅，求開府儀同三司，不得，由是怨憤。秦王堅只以洛為益州牧，洛謂官屬曰：「孤不得入為將相，而又投之西裔，於諸君意何如？」治中平規曰：「主上窮兵黷武，民息肩者，十室而九。宜聲言受詔，盡幽州之兵，兵南出常山，陽平公必郊迎於路，因而執之，進據冀州，總關東之眾以圖而王，天下可揮麾而定也。」洛從之。四月，率眾七萬發和龍。堅聞知，遣將竇沖、呂光以兵五萬討之，北海公重悉薊城之眾助洛，會屯中山。五月，沖、光二人以兵與苻洛交戰，洛兵大敗，被沖追及擒之。沖既得洛，令人送至長安。重見洛被擒，乃走還薊，呂光追及斬之，幽州悉平。使人以洛見秦王堅，堅赦之不誅，徙於西海郡為民。
　　秦王堅以諸氐種類繁滋，分三原、九峻、武都、汧、雍十五萬戶，使諸宗親領之，散居方鎮，如古諸侯之制。以長樂公丕鎮鄴，平原公暉鎮洛陽，石越、梁讜、毛興、王騰等，皆為諸州刺史。堅送丕至灞上，丕所領民二千戶。丕別其父兄，皆慟哭送之，獨整援琴而歌曰：「阿得脂，阿得脂，博勞舅父是仇緩，尾長翼短不能飛，遠徙種人留鮮卑，一旦緩急當誰語？」
　　堅笑而不納。
　　壬午七年三月，卻說秦王堅兄苻法之子東海公苻陽，與丞相王猛之子王皮曰：「秦之天下，實乃吾父法所取之天下也，今被苻堅據有，吾將取之，恨力不及耳，君可助吾一臂之力耳！」王皮曰：「君言乃吾之志，吾有此意久矣，吾父有佐國平天下之勳，吾不能襲父大爵，至今得一散騎常侍耳。既明公肯為主，此間有一人姓周名虓，足智多謀，痛恨秦王，可請其來同議，大事必成。」苻陽從之，使人請虓至，以酒相待，商議計策。虓曰：「君若在此，難於舉發，來日二人入朝，請兵求出外鎮，積草屯糧，招軍買馬，乘機而起，則舊業可復矣。」
　　陽曰：「此計大妙！」
　　三人計議已定，卻被秦王堅手下竊事人密知，入宮報與秦王，說東海公與散騎常侍二人謀反。秦王堅大驚，即喚司隸鄧信領禁兵三百圍宅，將苻陽、王皮、周虓三人縛至殿下，秦王堅問曰：「吾不曾負汝二人，汝二人何故謀反？」苻陽曰：「吾父無辜見誅，《禮》雲，父母之仇，不共戴天，臣父不以罪死，是以謀反。齊襄公復九世之仇，何況臣乎？」秦王堅泣曰：「哀公之死，事不在朕。」又問王皮，王皮對曰：「臣父丞相有佐命之勳，而臣不免於貧餒，所以圖富貴也。」秦王流涕謂王皮曰：「丞相臨終，托卿以十具牛為田，不聞為卿求位。知子莫若父，何斯言之萌也？」又問周虓，虓曰：「世荷晉恩，生為晉臣，死為晉鬼，何問乎？」先是虓屢謀反，左右請殺之，堅曰：「孟威烈士，秉志如此，豈憚死乎？殺之適足成其名耳！」皆赦不誅，徙苻陽於高昌，皮、虓於朔方之地，以皮子永素性好學，擢為幽州刺史。
　　是時，有西域軍師鄯善人者朝秦，甚稱龜茲國有鳩摩羅什，才貌雙全，義識若神。秦王堅大悅，以師善為嚮導，遣驍騎將軍呂光為都督，督兵十萬，去伐西域。當陽平公苻融諫曰：「西域荒遠，得民不可治，得其地不可食，漢武征之，得不補失，臣竊為惜之。」堅勿聽，乃宣呂光至殿謂曰：「今吾國內糧草多積，士馬強盛，吾欲征討西域龜茲，煩卿為將。」呂光曰：「受命於君，安敢不謹，領旨命，去討西域。」於是秦王堅拜呂光為持節、都督、西討諸軍事，總兵七萬，鐵騎五千，命其討西域龜茲。光臨行，秦王囑光曰：「卿到龜茲，若得鳩摩羅什，即使人星夜馳送赴朕。」光曰：「謹領旨命。」是日呂光領兵就起行，行至高昌，屯紮軍馬。
　　史說呂光，字世明，乃洛陽人氏，父名婆樓，佐命秦王苻堅，官至太尉而死。呂光生時，夜有神光之異，故以光名。年十歲，與諸兒遊戲邑里，生為戰陣之法，儔類鹹推為主。部分詳明，群童歎服。呂有重瞳，左肘有肉印，沉毅凝重，寬簡有大策，喜怒不形於色。時人莫之識也，惟王猛異之曰：「此非常人。」言之秦王，秦王苻堅除為美陽令，群夷愛服，因此屢遷驍騎將軍。苻堅慕鳩摩羅什，故有是命。

第二五五回　秦王集議寇江南
　　秦王堅大會文武群臣於太極殿，而謂眾文武曰：「自吾承業以來，垂二十餘載，四方略定，惟東南一隅未沾王化。今略計吾之士卒，可有九十七、八萬，糧草不計其數，吾欲自將以討之，汝等所議為若何？」當朱彤曰：「今秦得天下大半，更兼國富兵強，若起傾國之師，躬行天罰，則江南剋期可定矣。」
　　秦王大悅曰：「此乃吾之所志也。」左僕射權翼進曰：「臣以為晉未可伐。夫以為紂之無道，天下離心，八百諸侯不謀而集，武王猶曰：『彼有人焉，乃回歸止旆』，後三仁誅放，始奮戈牧野，而得成功。今晉雖微，未聞喪德，君臣上下同心。謝安、桓沖，江表偉才，可謂有人焉。依臣愚見，晉不可以加兵。」
　　時秦王堅聞其語，默然久曰：「諸君可各言其志，朕自量之以行。」太子左衛率石越上言曰：「今歲鎮星守鬥牛，福德在吳。天文有准，懸象無差，伐之必有天殃。且彼據有長江之險，民為之用，不可犯也。」秦王堅曰：「吾聞武王伐紂，逆犯歲星。天道幽遠，未可知也。今以吾之眾，投鞭於江，足斷其流，又何險之足恃乎？且築室道傍，阻計萬端，無時可成功，吾當內斷於心耳。」群臣各有異同，堅命且退，容再計議。
　　獨留弟苻融議之。苻融曰：「晉不可伐者三。」秦王堅作色曰：「汝復如此，則天下之事，吾與誰言之？」融泣曰：「今天道不順，一也；晉國無釁，二也；我數戰兵疲，民有畏敵之心，三也。晉未可滅，昭然甚明，若勞師大舉，恐無萬全之功！且臣之所憂，不止於此。陛下寵育鮮卑、羌、羯，佈滿畿甸，此屬皆我之深仇。太子獨以弱卒數萬自守京師，臣懼有不虞之變生於腹心肘腋，不可悔也。臣智識愚淺，誠不足采；王景略一時之英傑，陛下每擬之諸葛武侯，獨不記其臨終之言乎？」秦王堅曰：「天下者，天下人之天下，非一人之天下，故秦失其鹿，天下共逐，高材捷足者先得之。量朕之才，不在晉下，文武之賢，勇略過人，如何不可伐也？」融又諫曰：「國家本戎狄也，正朔朝會不歸，江東雖微弱僅存，然中華正統，天意必不絕之也。」秦王堅曰：「帝王歷數，豈有常耶？汝不知通變耳！」秦王堅不納，呆融辭出。
　　先是有沙門，名道安者，秦王堅尤信重之，出入與秦王堅同輦。至是群臣出朝，正遇道安入內，群臣謂道安曰：「主上欲有事於東南，公何不為蒼生致一言也？」道安曰：「吾即諫之。」於是道安入見秦王，秦王謂曰：「朕將與公南遊吳越，泛長江，臨滄海，不亦樂乎？」安曰：「陛下應天御世，居中土製四維，自足以比隆堯舜，何必櫛風沐雨，經略遠方也？」
　　亦不納之。
　　忽慕容垂入，秦王堅問曰：「吾欲伐晉，收江南，群臣言不可，卿意雲何？」垂曰：「今天下秦得十分之七，獨東南一隅未歸，若以陛下之神武，文武之賢能，大兵一出，何期不捷？陛下可以乾綱獨斷，勿采群臣之言，以致留患於子孫也。故《詩》云：『謀夫孔多，是用不集。』陛下宜斷聖心足矣。昔晉武平吳，所仗者張、杜二三臣而已，若從眾言，豈有混一四海之功也？」秦王堅大悅曰：「與吾定天下者，其惟卿乎？」
　　言訖，賜帛五百匹，即令其點兵。
　　張夫人聞知亦諫曰：「天地之生萬物，聖主之治天下，皆因其自然而順之，故功無不成。黃帝服牛乘馬，因其性也；禹浚九州，障九澤，因其勢也；後稷播植五穀，因其時也；湯武率天下而攻桀、紂，因其心也；今朝野皆言晉不可伐，陛下獨決意行之，妾不知何所因也？自秋冬以來，雞夜鳴，犬哀吠，廄馬多驚，武軍兵器自動，皆非出征之祥也！」堅曰：「軍旅之事，非婦人所當預！」
　　堅幼子銑，最有寵，亦諫曰：「國之興亡，系賢人之用命。今陽平公，國之謀主，而陛下違之；晉有謝安、桓沖，而陛下伐之，臣竊惑焉！」堅曰：「天下大事，孺子安知？」
　　秦王堅下詔，大舉民，每十丁遣一兵，其良家子年二十以上有材勇者，皆拜羽林郎。下書期克之日，晉以司馬昌明為尚書左僕射，謝安為吏部尚書，桓沖為侍中。並立第以待之。良家子至者，三萬餘騎，拜趙盛之為少年都統。
　　是時朝臣皆不欲堅行，獨慕容垂、姚萇及良家子勸之。陽平公融諫曰：「垂、萇我之仇敵，良家少年，皆富饒子弟，不嫻軍旅，何可聽也？」堅不聽。

第二五六回　秦王下詔寇江南
　　癸未八年七月，秦王苻堅下詔，召集各部軍馬，大舉伐晉。
　　八月，秦王堅喚陽平公融至前曰：「你督後將軍張蠔、冠軍將軍慕容垂等，領步騎二十五萬為先鋒，先入伐晉，以探虛實，敵之強弱，先報吾知。」融曰：「臣既先行，後宜調兵急來接應。」融辭去訖。又宣兗州刺史姚萇，封為龍驤將軍。秦王堅謂驤曰：「朕本以龍驤建業，龍驤之號，未曾假人，今特以相授，東南之事，盡以委卿。卿可盡忠報國，無得二心，卿領兵二十萬從北路伐晉，接應陽平公苻融。」萇謝曰：「臣蒙拔擢，授以重任，萬死不辭，焉敢異志？此回不滅東晉，不敢生還。」
　　言訖，領兵就行。時左將軍竇衝進言於秦王曰：「王者無戲言，此將之封，不祥之征也，惟陛下察之！」秦王堅默然不應，悔悶歸宮。
　　卻說慕容垂受命領兵起行，其侄慕容楷、慕容紹曰：「今秦王驕矜已甚，叔父建中興之業，在此行也！」垂曰：「然非汝誰與成之？且莫洩耳！」苻融以兵二十五萬，號為一百萬，來至穎水下住草營。堅遂發長安，戎卒六十餘萬，騎二十七萬，秦兵至項城，涼州兵始達咸陽，蜀漢兵皆順流而下，幽、冀兵至於彭城，東西萬里，水陸並進，運漕萬艘。融等率兵先至穎口屯紮。

第二五七回　謝安肥水退秦兵
　　卻說晉孝武帝設朝，近臣奏知，秦王苻堅命苻融為將，以雄兵百萬，戰將千員，來寇江南。晉帝聞知大驚，急問文武，誰人敢去退秦兵，諸文武盡皆失色。中書監、錄尚書事謝安出曰：「陛下養國士，待之如手足，今日聞秦兵一至，盡皆緘口結舌，此何理也？臣雖無才，願施犬馬之勞，以退秦兵，少報陛下知遇之恩。」晉帝曰：「卿有大才，必有大用，而卿乃朕之元老，不時朕要與卿同議國之大事，豈可出征？卿可另選別將去迎！」安曰：「今事急矣，無人向前，臣若不行，則將士不復用命！」帝國：「秦師百萬，非可用文以退，卿執要前去何益？」近臣奏曰：「有文事者，必有武備；有武備者，必有文事。臣觀謝尚書，胸中有百萬兵，不似臣等耳，宜與去之，可選大將副貳，破秦必矣。」帝曰：「朝中誰人堪任大將？可速舉之。」謝安曰：「臣侄謝玄，勇略雙全，可任大將。」帝曰：「朕聞昔周郎以數萬之兵，破曹百萬之眾。今舉大將，不似其人，難保社稷矣。」謝安曰：「以其論之，不在周郎之下，陛下若用之，破秦兵必矣，如其失事，臣請先納此頭。」帝曰：「非卿提醒，朕幾誤大事！」即時差人召謝玄。王彪之曰：「玄乃一儒生耳，非苻融之敵也！不可用之。」周雍曰：「玄年幼德薄，恐諸將不服，則生亂矣，必誤陛下！」謝安曰：「若不用謝玄，則東地必休矣！臣請以全家性命保之！」帝曰：「吾亦素知謝玄乃奇才也，孤當托之。」安曰：「若不付以重任，其才不能盡展也。」晉帝曰：「然！」於是召謝玄至，拜畢，帝曰：「今秦兵侵境，孤欲命卿總督人馬，以破苻堅如何？」玄對曰：「文官武將，皆陛下故舊之臣也，玄年幼不才，安能破敵？」帝曰：「朕亦素知卿才，今拜汝為副都督，卿勿推辭！」玄曰：「倘文武中不服者，如何？」帝曰：「如有不遵令者，先斬後奏。」玄曰：「臣受恩已久，固不敢辭，臣願領兵。」於是帝使謝安總督天下諸軍事，謝玄為征北大將軍，以兵數萬，出拒秦兵，二人領旨即出。
　　謝安次日傳下號令，教諸處多謹關防，牢把肥水，不得輕戰。諸將但相聚，無不笑其懦也。安以調兵堅守，眾不服，互相恥笑。安升帳，設座會東南諸將，安謂眾曰：「吾領承王命，總督諸軍，昨已三令。吾令汝等各各堅守，不遵吾令何也？」
　　桓伊曰：「吾自跟大司馬平定西蜀，大小數百戰，敢勇向前；彼諸將昔從桓公，皆披堅執銳出生入死之士也。今主上以公為大都督，令退秦兵，宜早定奇計，調撥分頭進征，方能成功。
　　今卻死守，以待天自殺賊，何其無謀之甚也？吾等非怕死貪生之人，使我輩皆隨顏順志，此何理也？」言訖，帳上下皆曰：「桓將軍言是也！我等情願決一死戰。」謝安聽罷，掣劍在手，指而言曰：「苻堅名聞天下，戎狄尚自懼怕，今在境界，非容易敵也。汝等諸將士，並受國恩，當以和順，共圖破敵，以報主上。今吾自有妙算，非汝等所能料也。吾知汝等各不相順，故違吾令，是何道理？僕雖一書生，今蒙主上授以重任者，豈無有尺寸可取？謂能任事負重故也！汝宜守隘口險要，不許妄動，如違令者，以此劍立斬。各宜凜遵，勿得多言！」於是各分頭去把守。
　　卻說苻融擺佈軍馬，直至川口，連營一千餘里，前後四百餘屯，夜則明火燭天，晝則旌旗蔽日。細作探知東南用謝安為將，領大都督，總制軍馬，各守險要不出。苻融問：「謝安何如人也？」權翼曰：「江東偉人，足智多才，昨制桓溫，皆此人之謀也。」苻融聞知，怒曰：「豎子有何高謀，可令前隊進兵討之！」權翼曰：「安之才學不在桓溫之下，不可以輕敵也。」苻融曰：「吾用兵更不如一豎子耶？勿多言，看吾擒之！」
　　苻融乃自引前軍，各攻諸處關隘。
　　謝安聞知，即召謝玄至，謂曰：「汝與謝琰、中郎將桓伊以八萬精兵，出屯肥水，以拒秦兵。」玄曰：「今秦兵百萬，猛將千員，今以八萬之眾，前去拒秦兵，叔父用何計以拒之？」
　　安曰：「汝只管先去，且莫與戰，吾後自有奇計破之。」於是玄與謝琰、桓伊以兵八萬，出屯肥水之上，以拒秦兵。
　　當苻融使人探晉兵虛實，使人還，道：「晉兵未滿十萬人，在肥水屯駐，不敢來迎。」融聞晉兵不滿十萬人，即使人入秦，報秦王曰：「今晉兵弱少，不敢來戰，甚易於攻，請陛下車駕親迎。」秦王堅見書，即日親領戎卒六十萬騎起行。當來至苻融軍中，秦王堅下令曰：「大軍徐徐進，朕自以輕騎二千，兼道先赴軍前。」諸將奏曰：「古有諺云：肩不出項，陛下可停駐，待其報捷，不可親自向前。」秦王堅曰：「朕若不去，則三軍不肯向前。」言訖，引二千人先行來至苻融軍中。苻融接著，入於中軍，問勞已畢，融命排宴奉秦王堅，秦王堅是夜宿其中軍。
　　卻說晉會稽王司馬道子，見秦兵勢大，國人皆恐。乃入朝奏曰：「今秦兵百萬，勢難拒擋。今聞鍾山土神，極靈有應，請陛下出旨，封鍾山土神為相國之號，祈其為國為民，必有感應。」帝曰：「從卿所請。」於是降詔旨，命會稽王道子，以詔旨去鍾山封其土神為相國焉。

第二五八回　安肥水論兵大戰
　　卻說謝安受命拒秦，全無懼意，整日與王羲之圍棋賭耍，不視軍情之事。謝玄見秦兵勢大，恐寡不敵眾，至夜私自回城來見謝安曰：「今日侄在對岸，看見秦兵漫山塞野，旗鼓相望，連營千里。吾恐寡不敵眾之勢，乃回見叔父，可用何策攻之，以安眾心，免勞主上之憂矣。」安曰：「汝火速歸營，調兵緊守肥水，切莫妄動。吾自有計，若有緊急，再使人來報，不必自來。」玄不敢復言，只忙出歸營去訖。
　　而謝玄心中不定，憂兵少糧盡，恐秦兵殺過肥水。過數日，乃使張玄入朝，朝請叔謝安出城。張玄領兵即入城，見安告急曰：「請明公火速出城，秦兵至矣！諸將皆要出戰。」安不得已，遂自命駕出城。諸將皆曰：「今上以都督任公，公不求破秦之策，而日夜圍棋，不視軍情。主上寢不安席，以江南百萬生靈之命，委公保之，公何如兒戲耶？」安對諸將曰：「今秦兵來犯我境，其氣正盛，我軍且乘高守險以待之。彼以百萬之師，吾只八萬之弱，安能勝乎？今但獎勵士卒，廣佈守禦之策，以觀其動靜。今彼兵馳驟於平原曠野之間，正得其志，彼若求戰不得，自有懶怠之心，此時吾當用奇計矣！將軍宜息風火之性，以圖國家之計。」桓伊等面雖應允，心實不服。

第二五九回　安玄圍棋賭別墅
　　安被眾所逼要戰，遂邀侄謝玄，與親朋王羲之等私遊山墅。
　　安謂玄曰：「吾與汝圍棋。」玄雖從之與棋，然心中憂懼。而安之棋常劣於玄。是日玄懼軍事，便為敵手而又不勝，遂不再棋。但曰：「秦兵勢大，叔父有何計破敵？」安曰：「吾有三勝之方，汝休漏洩。夫為將者必先觀天文，次審地利，三察人和，料此三者求勝可矣。又云『知彼知己，百戰百勝。』今歲星在吳，而秦逆天伐吾，古雲逆天者亡，吾有福德之祥，其勝一也；吾有長江之限，地利佑我，故曰得地者昌，其師雖強，不能渡之，其勝二也；苻堅集烏合之眾，積蟻聚之兵，以五胡仇人為將，雖多不和，吾軍固少而同一心，其勝三也，此三有勝，破秦必矣，何惑之有？」玄曰：「叔父之言，乃神機妙算，侄何可及？奈主上不安，百姓驚恐，宜早計以破之。使士民得安耳！侄懼兵微將寡，不能固守。」安曰：「晉兵雖微，正朔所在，君不失道，人心所歸，將帥調和，士卒依附，如此長江之險足以固守，何憂兵微將寡乎？吾觀苻堅志驕氣盈，將必有異，看其變動，乘機破之，汝才不在苻堅之下，管取成功，不須再四。」玄聞言大悅，即還。安與王羲之又游涉至夜，乃還。
　　卻說姑孰桓沖聞秦王苻堅大舉入境，以根本為憂，使牙門將劉完領精兵三千，入衛京師同城池。劉完得令，引兵入京來見謝安曰：「桓君聞秦兵入寇京師，使某領精兵三千，前來與明公調用，護衛建康。」謝安固卻之曰：「朝廷處分已定，兵甲無缺。西藩乃國之屏障，其兵宜留預防，何必調此？你火速領其兵還。」劉完聞說，即引兵還鎮。謝玄曰：「吾兵稀少，彼調來增，叔父如何遣還？」謝安謂曰：「三千人不足以為損益，還去無不可。吾欲外示閒暇，是故遣之。」玄曰：「叔父神機，侄兒不知耳。」劉完領三千人還鎮，桓沖問其故，完以謝安之言告之，及陣軍前備細之事。沖謂左吏等曰：「謝安石有廟堂之量，不嫻將略。今大兵垂至，方游談不暇，遣諸不經事少年拒之，眾又難敵，天下盡已，知吾其左衽矣！」

第二六○回　八公山草木化形
　　十月，秦王苻堅與群臣商議進兵，權翼等曰：「宜先取壽陽，若得壽陽，建康必然震恐，恐則生亂，亂則逃奔，軍無鬥志，民有憂患，乘此一戰，江南可定。」秦王堅曰：「然！」
　　即召陽平公苻融至，委兵五萬，使其去攻壽陽。又下令將軍梁成引兵五萬，屯於洛澗，安住寨柵，以遏晉兵不得相應。二將各率兵去訖。
　　卻說苻融以兵來攻壽陽，郡守王正以五千兵出城迎敵。苻融指著王正曰：「早早來降，免汝一死。」正大怒，拍馬舞槍出陣來戰，秦兵陣中徐成以雙刀來迎。二人交鋒，戰上十合，王正遮攔不住，只待要走，張蠔一騎馬、一條槍飛出陣前，大喊一聲，以槍殺進，將王正一槍刺於馬下。晉兵各自潰敗，苻融揮兵殺奔入城，佔據壽陽，迎接秦王苻堅及文武入城屯祝卻說會稽王道子，領朝旨來到鍾山土神廟內，親自焚香下拜，奉上印綬。宣讀詔旨畢，乃祈禱曰：「今因秦虜苻堅以兵百萬來侵晉境，君有倒懸之危，民有塗炭之憂。今奉聖旨來封大神為相國之尊，伏望尊神，大顯神通，施靈施威，為國為民，早滅胡類，萬民沾惠。」祝訖，即命回京。其土神既受相國之號，乃大顯法力，逕來將八公山草木皆化以為人形，像各披堅執銳，勇猛威雄出眾。
　　一日，秦王堅與苻融及諸將佐，登壽陽城遙望晉軍。見八公山列有雄兵一百餘萬，人人勇猛，個個威雄，部軍整齊，隊伍不混。秦王堅一見，始有懼色。顧謂苻融等曰：「此乃勁敵也，何謂弱少乎？」因此命苻融、梁成進兵速戰。
　　苻融問朱序曰：「卿先仕晉，必知備細，如今江南英傑，更有何人？」序曰：「目今謝玄叔侄二人，有王佐之才，其餘不足稱也。二人與序有一面之交．陛下肯以尺幅之書，與序過淮，操三寸不爛之舌，說其來降，東南指日可平。」融曰：「既與卿善，修書你前去，說其降！」於是苻融作書，使朱序來招謝安、玄二人降秦。
　　朱序領命特來江南時，謝安、謝玄欲進兵，聞梁成屯於洛澗，謝安等不敢近前，離洛澗二十五里而屯。忽軍人報梁州刺史朱序來見，安命進，問曰：「聞卿在襄陽，與苻丕相持，今如何來此？」序曰：「吾守襄陽，被苻堅使子苻丕、楊安，領軍五萬攻陷襄陽，不得已偽降於秦。今苻融遣吾過江，來請都督投降，吾因此得見明公一面。明公休要見疑，吾必不負大晉。觀秦兵雖眾，亦易破之。明公以兵外戰，吾必內應，未知明公意下如何？」謝安曰：「吾知汝之忠義，有何疑焉？秦兵勢大，何計破之？」序曰：「今梁成憑血氣之勇為前鋒，以兵五萬屯住洛澗，殊為易攻，何不攻之？若待秦兵百萬之眾盡至，難與為敵，不如乘此諸軍未集，速往攻之，若攻其前鋒，則彼已奪氣，即可破矣。」安曰：「卿謀正合吾意，卿今休去，在此同參軍機。」序曰：「吾之老母家屬，皆在彼處，若不回，必被其害，吾暫回去準備內應。」安曰：「汝去如何回信？」序曰：「道都督不肯降秦。」安曰：「不然，汝回只道吾肯降，只家屬在建康，不能得出，若得家屬出城，一同來降，汝若言不降，彼必速攻。」朱序曰：「然！」於是，安石使朱序還秦。
　　序以謝安石之言說與苻融，融半信半疑。

第二六一回　安玄破秦百萬兵
　　卻說謝安得朱序說秦軍中之備細，乃升帳聚大小將校聽令。安曰：「吾自受命以來，未嘗出戰，今已識秦之動靜矣。
　　吾欲先取洛澗一營，誰人敢去？」言未畢，桓伊等一齊出，盡言願往。安皆令退，獨喚階下一人，姓劉名牢之，字道堅，彭城人也。沉毅多計，驍猛無敵，現為參軍，安甚重之。故喚牢之曰：「汝領五千精銳去攻，洛澗第一屯，乃是秦將梁成之營，今晚便要成功，吾自提兵來救應。」牢之領軍去了。又令謝玄、桓伊二人，各以兵三千，抄小路奔下流埋伏。待梁成兵敗走回，汝二人各以兵截住，斷其歸路，待牢之趕至，兩下合兵接應。
　　二人亦各引兵去了。
　　卻說劉牢之領精兵五千趨洛澗，隔十里，一望秦軍梁成阻澗為營。牢之身先渡水，精兵後隨，鼓噪直前。成聽見鼓響，知有兵至，忙令士卒，阻洛為陣，以待晉兵。當牢之當先上岸，殺死十餘人，秦兵奔潰。梁成持槍直取牢之，牢之輪刀便迎，兩馬相交，軍器並舉。二人交鋒，戰上五合，梁成被牢之一刀砍於馬下，亂殺秦兵。秦揚州刺史為王顯，見梁成死了，忙領殘兵走奔下流，正遇謝玄，交馬一合，被玄捉祝桓伊橫殺秦兵，俄而牢之領兵夾攻，秦之士卒，爭赴淮水，死者萬五千人，淮水為之不流。於是謝玄盡收得秦之器械軍資，收軍來見謝安。
　　又，安傳令水陸三軍盡進屯於肥水之東。
　　秦王堅聞梁成死了，前鋒有失，遂傳令叫苻融率兵過肥水而陣，晝夜分巡，以守江岸。
　　卻說謝安既破秦之前鋒，命水陸並進，屯於肥水，下住營寨，至夜召謝玄入，謂曰：「今秦王敗其前鋒，必不敢進，彼欲退，恐天下之人恥笑，必然猶豫，爾可急攻之。吾今先回城，以安聖上之心。汝領諸將徐徐進去，吾想朱序在內，必定相應。」玄曰：「叔父穩便回騎，侄自斟酌而行。」於是謝安回建康，朝見晉帝曰：「臣托陛下洪福，破其前鋒。臣慮陛下隱憂，群臣震恐，先回報捷，陛下高枕無患，日下管取破秦必矣。」帝曰：「東南有卿，朕何憂焉？」
　　卻說謝玄欲交戰，秦兵逼水而陣，因此晉軍不得渡，心中悶悶，乃思忖一計。次日，使能言快語軍人，直至肥水岸邊，遙喚陽平公苻融曰：「吾奉都督將令拜上將軍，將軍遠涉吾境，懸軍深入，而置陣逼水，此乃持久之計，非欲速戰者也。若移陣少卻，使吾兵得渡，以決勝負，不亦善乎？何必久守而廢糧草耶？」
　　苻融聞其言，即入城，具以謝玄之言報知秦王苻堅。苻堅遂問諸將曰：「汝等主意若何？」諸將徐成等曰：「我眾彼寡，不如遏之，使其不得上，可為萬全之計也。」秦王曰：「不然，如此則自勞王師也。吾便引兵少卻，使彼兵半渡，我以鐵騎數十萬，向水擊而殺之，蔑有不勝！」融曰：「陛下神見，諸將不及。」於是苻融即出傳令，是夜移營，卻陣十里之程屯祝又令徐成選鐵甲軍五萬待迎。
　　時玄打探軍人聞秦兵移陣，即忙報於謝玄，大喜曰：「破秦必矣，今夜即行。」桓伊等曰：「秦兵勢大，何以破之？」
　　玄曰：「此計但瞞不過王猛，今天幸此人已死，使吾成大功矣！彼兵一百餘萬，連下百餘營，今卻陣必然混亂，吾乘其亂而攻之，可擒苻堅也。」於是大集諸將聽令，即點水路進兵。雲是夜半，東南風大作，可用船載茅草，依計而行。令劉牢之領十數支軍攻江北岸，桓伊領十數支軍攻江南岸，每人各茅草一束，內藏硫黃焰硝，皆帶火種，草挑於槍刀之上。但到秦營近林者，因順風舉火。秦兵四十營，只燒十營，間三屯，則彼兵必自亂矣。乘亂之時，以兵擊之，各帶行糧，不許暫退。連更曉夜，直拿住秦苻堅方止。諸將得令，皆去依行。
　　卻說秦王當日自出城中，尋思破晉之計，忽見中軍帳前，無風旗旛自倒。權翼曰：「此凶兆也，莫非有晉兵今晚劫寨？」
　　秦王未信，有軍報曰：「上山遠遠望見晉兵已出，渡水而東去了。」秦王曰：「此疑兵也，只管移營。」令徐成引兵馬五萬去迎。黃昏左側，東風驟起。權翼回報水北岸寨中火起，秦王便叫探視。張蠔也來回報，望見水寨中火起。秦王即喚徐成親往水北岸，張蠔親往江南，看其虛實，如晉兵到可急回。二將領兵去了。
　　初更左側，喊聲動地，西屯軍馬，齊奔御營。軍自相踐蹈，死者無數。後面晉兵殺到，正不知多少軍馬。秦王急急上馬，引軍奔走。火光連天而起，江南江北，照耀如同白日。苻融引手下數百騎，正逢晉將桓伊，被伊軍圍住，亂箭射死。謝琰引軍來趕秦王，堅望西奔走，前面一軍來到，為首乃是晉將謝玄。
　　秦王大慌。前謝玄，後謝琰，兩軍夾攻，四下無路。忽聞喊聲，張蠔引軍殺入，救秦王出，急上戰船。與張蠔等將船棹開中流，被玄令軍人在岸上射之，萬弩齊發，秦王中箭倒在船上，眾將救醒奔逃。時朱序後與部下從軍，在秦軍中大叫：「秦軍大敗，秦王死了！」因此，秦軍及御林軍奔潰而走。其時秦軍因移陣大亂，隊伍不齊，況兵退不復立住，因此大敗。秦王中矢，單舸走過西河下，時天色已明。
　　正走間，前面又一軍到，張蠔出馬迎之，乃秦將徐成，合兵一處。後面晉兵大至，前到一山，乃停馬山，張蠔引軍上山，山下喊聲大震，謝玄人馬大隊已到，周回把山圍祝秦王停住曰：「死據其山。」秦王遙望己兵，自相蹈藉，死者蔽野，塞川重疊，死屍塞江而下，肥水為之不流。圍及至次日，晉兵越厚，四面放火燒山，軍馬亂竄，忽見火光中一將，引數千騎殺上山來。秦王視之，乃鄧羌也。羌曰：「四下火光逼近，不可久停，請陛下走回，欲再收兵。」秦王曰：「誰可斷後？」傅刪曰：「臣願捨死以擋之！」其日黃昏，張蠔在後，鄧羌在前，冒煙突火而下，留傅刪擋後。晉兵見秦王時，各皆要爭功，並進軍突火而來。秦王叫從行軍士，盡脫衣甲，疊於山路而焚之，以絕後軍，方走得脫。謝玄、謝琰、桓伊、劉牢之會朱序之兵，乘勝追擊，無不一當十，百當千，殺得秦兵大敗，自相踐踏，死者漫山塞野。其走者聞風聲鶴唳，皆以為晉兵且至，晝夜不能停息。草行露宿，重以饑凍，死者十去七八。
　　謝玄追至青岡，方傳令鳴金收軍，獲得秦王堅乘輿及雲母車、儀蓋器械，軍資珍寶，堆積如山，俱各立冊抄記，留獻朝廷。
　　次日，玄作書使人見叔父謝安報捷，時謝安正與王羲之圍棋。驛人持書與安，安令驛人去了。安一面圍棋，一面拆書，看其書已，知謝玄已破秦矣。遂將書放在床上，了無喜色，下棋如故。王羲之問曰：「書中何事？」安曰：「小兒輩遂已破秦。」羲之曰：「宜速報朝廷，何事於棋？」言訖辭出。謝安既罷棋，入內過戶限，心甚喜，不覺屐齒之折，直入宮見帝，奏曰：「臣子侄托陛下洪福齊天，已破秦師百萬於肥水之上，獲得秦王雲母車及軍資寶貝，今進獻朝廷。」帝曰：「朕得卿子侄等輩，破此強秦，天下幸甚！從今以後，朕何憂焉？」即加封謝安為太保，於是降詔進謝玄為前將軍、假節鉞，令其振旅，還鎮京口。
　　是時秦之諸軍皆潰散，惟慕容垂所將三萬人獨全。卻說秦王堅奔走淮北，淮北饑甚，又無糧草，百姓進壺飧豚髀供給。
　　秦王堅受食之，大悅曰：「較公孫豆粥，劉秀麥飯，有加無減。」堅以帛賞百姓，百姓辭曰：「陛下厭樂安苦，自取危困，民為陛下子，陛下為民父，安有子飼其父而求報乎？」弗顧而去。
　　堅謂張夫人曰：「吾今有何面目治天下乎？」潸然流涕。
　　當秦王堅聞諸軍皆潰，惟慕容垂三萬人全師淮南，乃領千騎奔垂。探事軍人報曰：「今有秦王堅大敗，引殘軍千騎前來見將軍。」當世子慕容寶謂父慕容垂曰：「五木之祥，今其至矣。」又曰：「秦王兵敗，委身於我，是天借之以復燕柞，此時不可有失也。」垂曰：「汝言是也！然秦王待我甚厚，今兵敗以赤心投命於我，何可害之？若氐運必窮，吾當懷集關東，以復先業耳。」時諸將佐皆勸垂殺堅，垂不從。遂自出中軍迎秦王堅入內，悉以兵符還秦王堅。
　　堅大悅，收集離散，乃使子苻丕同燕之舊將丁零守長樂，與垂等北至洛陽。眾復十餘萬，百官儀物，軍資略備。
　　當慕容垂言於秦王堅曰：「北鄙之民，聞王師不利，輕相煽動。臣請奉詔書以鎮安陽，聚集軍糧，以圖再舉報仇。就因便入展拜先祖廟陵，以盡臣等一點孝心，陛下聖意雲何？」秦王堅曰：「從卿所請，領兵往鎮。」垂謝恩拜辭，即出領兵起行。權冀諫秦王曰：「國兵新破，四方皆有離心，宜徵集名將，置之京師，以固根本。垂勇略過人，世家東夏，固以避禍而來，其心豈止欲作冠軍而已哉？譬如養鷹，饑則附人，飽則颺去，豈可解其所縱，任其所欲也？」秦王堅曰：「卿言是也！然朕已許之，匹夫猶不食言，何況萬乘乎？若天命有興廢，固非智力所能移也！」翼又曰：「陛下重小信而輕社稷，臣見其往而不返，關東之亂自此始矣！」堅亦不聽。

第二六二回　呂光率兵伐西域
　　卻說先車騎將軍呂光率兵七萬去伐龜茲，將至其地，聞秦王苻堅寇晉，光意欲更須後命，抽回部將。杜進曰：「節下受任赴機，宜之速行，何更留乎？」於是光傳令進兵，行至流沙，三百餘里地下無水，掘井四十餘丈亦無泉出，軍皆渴甚，將士失色，皆來稟光。光曰：「吾聞李廣以精誠玄感，飛泉湧出，吾等豈獨無感致乎？皇天必將有濟，諸軍不足憂也！」言訖，命排香案，親自祈告天地，俄而天降大雨，平地水深三尺，遂得進焉。
　　時焉耆國國王率其旁國降光，光受而慰之，引兵直至龜茲國。帛純聞秦將呂光以兵來寇其國，遣大將金德率兵二萬出城來戰。金德受命，即出領兵。金德上陣，使開山大斧，有萬夫不當之勇，更有五子，精通武藝，騎射過人：長曰金瑛，次曰金瑤，三曰金瓊，四曰金琪，五曰金琚，俱各英雄。是時金德領主命，引本部軍馬八萬來迎。前至鳳鳴坡，相遇呂光，兩下各自佈陣。金德兵擺開門旗下，金德出馬，五子列於兩邊。厲聲大罵：「反國之賊，敢侵吾境？」呂光縱馬挺槍，大怒而出，單搦金德交鋒。長子金瑛，挺槍與呂光交戰，戰不三合，呂光刺死金瑛於馬下。次子金瑤大怒，又縱馬一口刀來與呂光交戰，光乃抖擻精神，施逞平日虎威，驟坐下馬，交馬未五合，呂光斬瑤於馬下，全然不懼。第四子金琪，見二兄俱敵光不過，也驟坐下馬，輪手中兩口日月刀，與金瓊、金琚三人圍住呂光。
　　光在中央獨戰三將。無移時，金琪中槍，翻身落馬。二將慌救，呂光倒拖槍便走。金瓊驟住馬，收了戟，取箭射之，被呂光用槍連抵。瓊射三箭皆不中，瓊操了戟，奮力趕來，將及趕到，卻被呂光一箭射中面門，應弦墜馬而死。金琚隨後趕來，一刀砍下。呂光施放不中，弓箭皆棄，閃過其刀，生擒金琚歸陣，殺之。復取了槍刀，坐了馬殺過對陣。金德見五子皆喪於呂光之手，心膽皆裂，急走入陣躲避。西域兵素聞呂光之名，又見如此之雄，誰敢交鋒？馬到處，喝聲陣開，皆紛紛亂走，曳兵倒退。呂光匹馬單槍，衝入西陣，如入無人之境。參軍段業見呂光大勝，率秦兵一掩，西域兵大敗而去。金德險被擒捉，棄馬步行而逃入城。
　　呂光收軍回寨，諸將賀曰：「某聞將軍少年如此英雄，不想壽已四旬，精神尚在。今日陣前，獨誅五將，世之罕有。」
　　呂光曰：「吾孤軍懸入，若不力誅其將，則功難成。汝等諸將，各宜效力，共成大功。」言訖，傳令教軍攻城。
　　卻說金德敗回入城，哭見帛純道：「秦兵勢大，不能抵擋，五子皆已喪命。」龜茲王帛純曰：「似此怎生奈何？」金德曰：「不如收拾珍寶，逃避陰谷，待其師老，然後擊之。」帛純從之，命宮人收拾珍寶，使金德殺開城門，領親屬逃避去訖。
　　呂光見龜茲國王逃走了，亦不追趕，遂引兵入城，宰馬殺牛，大饗土卒，犒勞三軍。是時龜茲附近王侯來降者，共三十餘國，呂光皆撫而遣之還國。乃使人尋討鳩摩羅什。
　　史說鳩摩羅什，乃天竺人，世為相國。其父鳩摩羅炎，持身有大節，將嗣相位，乃避辭出家，東度蔥嶺。龜茲王聞其名，郊迎之，請為國師。時王有妹，年二十，才悟明敏，諸國交下聘，並不許。及見羅炎，心欲留之，乃逼以其妹妻羅炎。炎既與王妹匹配，王妹遂有娠，羅什在胎，其母慧解倍常，生下羅什。及年七歲，遂與母俱出家，羅什從師受經，日誦千偈，偈有三十二字，凡三萬三千言，義亦自通。西域諸國鹹服。羅什始攜母至，講說諸經，諸王皆長跪坐側，令羅什踐而登焉。苻堅聞之，密有迎羅什之意，因是乃遣呂光等率兵西伐龜茲。光臨行，苻堅謂曰：「若獲羅什，即馳驛送之。」
　　今呂光既破其國，乃使人尋得鳩摩羅什並其母至。光見其年少美色，以凡人戲之，欲強妻以龜茲王女。羅什與母拒而不從，堅辭甚苦。光曰：「道士之操，不愈先父，何所固辭？」
　　乃閉之密室，飲以醇酒，至酣乘醉入室強逼，羅什不得已，遂妻之。呂光迷戀龜茲國不思歸期。及見龜茲宮室壯麗，命參軍段業著《龜宮賦》以頌之。龜茲國人，奢侈厚於養生。家有葡萄酒，或至千斛，經十年不壞。士卒淪沒酒藏者相繼矣，由是呂光留戀，無有歸心耳。
　　卻說乞伏國仁，隴西鮮卑人，父司繁，降於秦苻堅，使鎮勇士川，卒，國仁代鎮其地。聞秦王堅敗於晉，乃謀反，自稱大單于、秦、河二州牧。自勇士川至都於金城，聚眾一二萬人，不聽秦命，改號建羲元年，國號西秦。卻說乞伏國仁為秦前將軍，從秦王堅寇江南。國仁叔父步頹聞秦師大敗，乃率隴西謀叛。秦王堅聞知，使國仁以兵五千討之。國仁遂與叔父步頹，合兵十萬餘人謀叛，經略秦境。
　　卻說慕容垂領兵至安陽，其子慕容寶曰：「父親欲建中興之業，獨力難成，吾之舊將，皆在長樂公苻丕處，父親不如入城，只佐參苻丕，私與皇甫真等同議興兵之策。」垂曰：「此計大善，汝率兵先行，吾自入參苻丕，密會舊將，同議興兵之策。」於是慕容垂自引從人入安陽，參苻丕，使其子寶率兵西行。

第二六三回　慕容垂謀復稱燕
　　卻說慕容垂來見長樂公丕，丕親自出迎之。趙秋密勸垂就座殺丕，因據鄴起兵，垂不從。
　　丕還，欲謀襲擊垂，當侍郎姜讓諫曰：「垂反形未著，而擅殺之，恐非所宜也。不如以上賓待之，嚴兵衛之，密表情狀，聽敕而後圖之則可也。」丕從之，乃館垂於鄴西驛，令守之。
　　垂潛與燕故臣皇甫真等曰：「今秦王敗於肥水之上，其銳氣已墜，不能復振。吾以計脫身至此，以參長樂公為名，來見卿等一面，同議中興之策，再復燕柞，共滅強秦。今被苻丕令人監我於鄴西捨，不與我去，卿等以為何如？」皇甫真等曰：「復燕宜乘此時，奈我等皆無兵權，不知殿下部下還有多少兵？」垂曰：「未上萬人。」真曰：「殿下速使人以書往關東，使舊將丁零、翟斌二人起兵先叛。秦王必然詔殿下興兵去討，乘此機會，可以脫此。招集人馬，若上十萬，以討丁零為名，所過郡邑必然以牛酒郊迎王師。因其無備，可下諸郡，再移書報知各處，燕王必然響應。待應，舉兵向長安，大業指日可定矣。」垂曰：「然，得卿同行，事方有成。」真曰：「吾若隨殿下去，長樂公必疑，反為不美。」垂曰：「既如此，吾來日就發書與二人就去，再當會公。」言訖辭歸。
　　於是，垂密使人送書與丁零、翟斌，令其起兵作亂。零、斌得書，聚二萬餘人，騷擾秦境，關東守將上表告急於秦王。
　　苻堅問文武曰：「今丁零、翟斌謀反，文武之中，誰人肯去討此跋扈？」權冀曰：「國兵新敗，京師之眾，不可調遣，宜固守根本。可使人繼詔，遣冠軍將軍慕容垂起兵去討，可得兩便。」秦王堅曰：「如何兩便？」翼曰：「慕容垂父子，焉肯久為人臣？必有異謀，使其討丁零、翟斌，正如兩虎相鬥，必有一傷，從其自滅。慕容垂滅得盯翟亦好，盯翟滅慕容垂亦好，此不為之兩便乎？」秦王堅曰：然！」於是使驛馳詔書來北鄙，詔慕容垂去以兵討丁零、翟斌。
　　垂得詔並不推辭，只道軍糧稀少，因此慕容垂謂使人曰：「卿回朝，托煩善言奏知。」使人去了，垂徑將詔書來見苻丕，稱主上令其討盯翟之亂，以兵符乞兵起行，丕猶豫。
　　當石越言於丕曰：「垂有恢復舊業之心，今復資之以兵，以為虎添翼者也。」丕曰：「垂在此常恐為肘腋之變，吾置之於外，不猶愈乎？今主上之命，焉敢違之？」思半晌，乃以羸兵敝鎧給之，又遣苻飛龍率氐騎一千，為副將，密戒飛龍曰：「垂為三軍之帥，卿為謀垂之將，行矣，勉之！」飛龍曰：「謹領密旨！」言訖，遂統兵行。當垂辭丕曰：「臣欲人鄴拜辭祖廟而去，告知殿下。」丕曰：「卿今有急，不及拜廟，火速前去。」垂見丕不許，乃潛服而入，亭吏禁之，垂怒斬亭吏而去。
　　石越言於丕曰：「垂反形已露，可因此除之。」丕曰：「淮南之敗，垂侍衛乘輿，此功不可忘也。」越退告人曰：「公父子好為小仁，不顧大計，終當為人擒。」
　　時丕留慕容農及楷、淮、紹於鄴為質。垂行離安陽關，聞丕與飛龍謀欲殺己，因怒激其眾曰：「吾盡忠於苻氏，而苻氏專欲圖吾父子，吾雖欲已，得乎？」乃於河內募兵，旬日間有眾八千。夜襲飛龍氐兵，氐兵不備，盡被殺之。垂以書遺秦王堅，言其故，而慕容鳳等亦各率部曲歸。翟斌會秦豫州牧、太原公苻暉，領毛當討斌、鳳，被斌、鳳合兵擊敗斬之。
　　垂遂濟河焚橋，有眾三萬，遣人告子農等，令舉兵。農等遂以晦日將數十騎，微服密出鄴，奔列人，止於烏桓魯利家。
　　利為之置饌，農笑而不食。利謂其妻曰：「惡奴，郎貴人，家貧無以饌之，奈何？」妻曰：「郎有雄才大志，今無故而來，必將有異，非為飲食來也。君亟出遠望，以備非常。」利從之。
　　農笑謂曰：「吾欲集兵列人，以圖興復，卿能從我乎？」利曰：「死生惟郎家命！」農乃詣烏桓與張驤說之，驤再拜曰：「得舊主而奉之，安敢不起？」於是即招軍買馬，眾至九千人，起兵來會合慕容垂。

第二六四回　慕容垂大破秦兵
　　甲申九年正月朔，長樂公苻丕大會賓客，令人請慕容農同飲，使人回說，不知去向。丕始知其去，使人四出尋之，乃知其在列人，已起兵矣。
　　卻說慕容農又驅列人士民為卒，斬桑榆插地為兵，裂襜裳於竿為旗。使趙秋說屠各子及康東烏桓等人，各率部眾數千赴之，攻破館陶，收其軍資器械，取康台，收馬數千匹。於是步騎雲集，眾至數萬。乃推農為驃騎大將軍，監統諸將，設立郡署，上下肅然。農以父垂未至，不敢行賞，趙秋曰：「軍無賞，士不往，今之來者也，皆欲立功規利，宜承製封拜，以廣中興之業。」農從之，於是赴者相繼。農號令整肅，軍無喧嘩，士民喜悅。
　　長樂公聞知大怒，使石越來討之。農曰：「石越有智勇之名，今不南拒大軍而來此，是畏王而凌我也。必不設備，可以計取之。」眾將皆曰：「今大兵至，宜治列人之城以治之。」
　　農曰：「今已起義兵對敵，固當以山河為城池，何必列人之城治也。」越至列人之西，農參軍趙謙曰：「越遠來疲倦，請急擊之。」農曰：「彼軍有甲在外，我軍有甲在心，晝戰，則士卒見其外貌而憚之，不如待暮擊之，可以必克。」即令戰士嚴備以待，毋得妄動。石越既至，令士卒立柵壁壘，農笑曰：「越兵精士眾，不乘其初至之銳以擊我，乃更立柵，吾知其無能為也。」至暮，農令軍士鼓噪出，陣於城西，守門將劉木率壯士四百人，當先毀柵而入。石越無備，見兵入寨，慌上馬，兩軍相遇。石越持槍躍馬走出，大罵：「逆賊！秦王有何負汝，發兵謀襲？」慕容農大怒拍馬，更不打話，手執大桿刀直取石越，兩馬相交，戰不十餘合，石越被慕容農一刀斬於馬下。揮兵進擊，殺死秦兵大半，其餘盡皆逃奔。毛當在後陣聞石越敗，急欲上馬，農大隊湧至，措手不及，亦被亂軍所殺。秦兵大敗，以此秦人騷動，盜賊群起。
　　慕容垂招軍買馬，積草屯糧，不過半年，眾至十萬，起兵前來關東。先遣人報知慕容鳳、丁零、翟斌，三人聞報，自來迎接人寨，敘談衷曲，各訴契闊之情，共議復燕之計。丁零曰：「若復燕，可使人往鄴報知前將軍慕容農，令其起兵相應，我這裡一面以兵先取鄴城。」垂曰：「聞農起兵將至，吾亦遣人報知，君言正合我心。」當即寫書，使田山去列人州，會慕容農一齊起兵，田山領書去了。
　　慕容垂與諸將發兵來攻鄴城。田山以書見慕容農，農讀書訖，即時以兵來會。時垂兵二十萬餘人，兵至鄴郡。弟慕容德、子慕容寶上言曰：「今天下兵起，皆為燕故，吾兄乘此早稱尊號，庶使人無異望，士有歸心。若不早立尊號，則士民解體，大業難定矣！」垂曰：「然！」於是慕容垂自稱為燕王，以世子慕容寶為王太子，以弟慕容德為車騎大將軍，封范陽王，又拜王公百餘人，使其率眾二十餘萬，長驅攻鄴。
　　史說慕容德，字玄明，皝之少子也。狀貌雄偉，額有日角偃月重文，博覽群書，學多才藝。兄垂常與共論國家大謀，言必切至。垂謂之曰：「汝器識長進，非復『吳下阿蒙』也。」
　　及慕容暐敗，徙於長安，秦王苻堅以為張掖太守。苻堅敗之於晉，德乃從垂至鄴，因勸垂稱號，垂乃以慕容德為車騎大將軍。
　　兵至鄴，慕容農兵亦至，聞後燕王到，自引親隨從人入中軍參見燕王。燕王垂大悅曰：「得卿來助，大業成矣！」於是後燕王垂封慕容農為上將軍，命其以兵與慕容德同屯。次日，會兵攻鄴城。
　　當長樂公苻丕見燕兵勢大，不敢出戰，使兵堅守各門。遂召問韓晃等將曰：「今慕容垂兵多將廣，難以與敵，攻城用何計可以破之？」韓晃曰：「慕容垂銳氣正盛，石越之兵新亡，誰人再敢與戰？若守此城，城郭不固，兵甲不堅，不如退守中城。」使人問垂如何起兵，於是丕遣姜讓來說，問垂如何起兵。
　　讓奉丕命來見慕容垂，未及開言，垂曰：「孤受主上不世之恩，故欲保全長樂公，使其赴京師，然後修復舊業，永為鄰好。若不以鄴城見讓，當窮極兵勢，恐單馬求生，亦不可得也。」讓厲色責之曰：「將軍不容於家國，投命聖朝，燕之尺土，將軍豈有分乎？主上與將軍種殊類別，一見傾心，親如宗戚，寵勳逾舊，一旦因王師小敗，遽有異心。長樂公受分陝之任，寧肯拱手輸將以百城之地乎？將軍欲裂冠毀冕，自可極其兵勢，但惜將軍以七十之年，懸首白旗，高世之忠，更為逆鬼耳！」垂默然，左右請殺之。垂曰：「彼各為其主耳，何罪？」禮而歸之。讓上覆秦王堅並持垂表領送長樂公丕歸長安，時堅聞知，後見表大怒切恨之。
　　時苻丕見垂兵至，料不能敵，乃自領後軍，至一更盡，大開東門殺出，以兵退入中城，傳令三軍，堅守城池，不許出戰。
　　次日天明，後燕王聞苻丕已走，引眾入城，紮住大軍。卻說秦北地長史慕容泓聞慕容垂攻鄴，乃引親屬百餘人亡奔關東，收集鮮卑九千人，起兵還屯華陰，招集亡命。平陽太守慕容沖聞慕容垂稱王關東，亦招軍買馬，積草屯糧，眾至二萬，屯於平陽。卻說秦王苻堅在宮中聞長樂公苻丕告急文書至，及知慕容垂、慕容泓等各起兵叛秦，心中大驚，謂夫人張氏曰：「朕若用朝臣之言，豈有今日之事耶？有何面目見朝臣乎？」言訖，命群臣計議，命將去討。

第二六五回　慕容垂已復燕祚
　　燕王垂遣范陽王德討秦枋頭，攻取之。東胡人王晏據館陶，為鄴中聲援，夷夏不從燕者亦尚眾。燕王垂遣太原王楷與陳留王紹擊之。楷謂紹曰：「今大業始爾，人心未洽，惟宜綏之以德，不可震之以威。」乃出屯於辟陽。紹率騎數百，往說晏曰：「今燕王大兵至此，長樂公尚且奔走。料此小城，內無軍糧，外無救兵，安能守之？不如早降，不失封侯之位。」於是，王晏思半晌，開門納降。王晏一降，於是氐夷降者數十萬口，楷留其老弱者，置守宰撫之，發其丁壯者十餘萬，與晏守鄴。垂悅曰：「汝兄弟才兼文武，足以繼先王之志矣。」
　　慕容泓為秦北地長史，聞燕王垂攻鄴，亡奔關東，收集鮮卑，還屯華陰，其眾遂盛，自稱雍州牧。
　　秦王堅聞知泓叛，謂權翼曰：「不聽卿言，使鮮卑至此，關東之地，吾不復爭，將如泓何？」言訖，乃使廣平公苻熙鎮蒲阪，征鉅鹿公苻睿都督中外諸軍事，發兵五萬，以竇沖為長史，姚萇為司馬，前來討泓及垂。
　　三將領命，即出領兵。苻睿謂姚萇等曰：「今主上令吾等討慕容垂、慕容泓、慕容沖三人，可討何處為先？」姚萇曰：「慕容垂兵多將廣，連有鄴都之地，已稱王號，士民歸附，難以動遙慕容泓據有華陰，甚得眾心，民為之用，軍為之力，亦難動之。慕容沖軍馬新集，民心未歸，不如先討，吾料必然破之。再以得勝之兵，去討華陰，亦可得，再舉攻鄴，鄴孤亦可下矣。」睿曰：「卿言有理！」於是率兵將進抵平陽，與慕容沖寨只隔二十餘里下寨。姚萇謂竇沖曰：「慕容沖欺我遠至，勞逸不均，今夜必然來劫吾寨。其城空虛，將軍可以兵五千，抄小路去其後，待其兵離了，然後乘虛殺入，必得其城。」沖從之，即率兵抄小徑去平陽城外埋伏了。姚萇亦與苻睿各以兵埋伏寨外，只待慕容衝來。
　　卻說慕容沖聞報事軍人說，秦兵在城二十里外屯紮。慕容沖謂左右曰：「今秦兵遠來，必然勞苦，正好劫寨。」左右曰：「姚萇頗知兵法，恐有準備。」沖曰：「匹夫仗血氣之勇，有何謀策？只管依我而行。」至晚傳令，叫軍馬黃昏造飯飽食，一更出城，二更去劫秦營。三軍得令，至黃昏，俱各飽食，全身披掛，人馬盡皆銜枚，至一更，乃開南門而出。三更左側，慕容沖兵至寨前。沖令三軍鼓噪吶喊殺進，直入中軍，卻是空寨。慕容沖急勒馬時，忽聽得一聲炮響，四邊喊起，左邊苻睿殺出，右邊姚萇殺出，兩下夾攻，殺得沖兵損其大半。慕容沖捨命殺出重圍，走回平陽。
　　平陽已被姚萇使竇沖率兵抄小路於城下埋伏，一見慕容沖以兵出城，離了十里之程，竇沖使軍人各將雲梯三百餘隻，架在城上，五百餘人齊登入城，將守門軍人殺了，砍開城門，外軍直入，屯於城中。
　　及至天明，慕容沖大敗而回，至城下，見城上皆是秦兵旗號，不敢入城。自思上天無路，入地無門，乃忙領百餘騎，逃奔華陰來投慕容泓。泓曰：「聞弟在山東聚義，如何至此？」
　　沖曰：「弟在平陽，聚眾至三萬，被姚萇殺敗，無處安身，來投賢兄。」泓曰：「汝既來投，吾何見卻？弟宜盡忠，同討強秦，倘得天下，與你平分。」言訖，以慕容沖為前鋒將軍，率兵二萬，出屯城外，以為犄角之勢，待拒秦兵。卻說苻睿用姚萇計策，破了慕容沖，得平陽城，安撫百姓，分兵去守，遂領兵長驅大進，殺奔華陰郡來。
　　慕容泓正欲起兵向長安，忽探事軍人回報苻睿兵將至，乃使謀臣高蓋來幫慕容沖以兵拒迎。高蓋領兵出城，來見慕容沖曰：「今主公遣某同將軍拒敵，將軍可有計否？」沖曰：「吾卻無計，正欲問君。」高蓋曰：「依愚之策，前面有窮崖谷可以伏兵，將軍可以五千精兵伏其處，吾以二萬兵誘敵。待苻睿過窮崖谷了，將軍兵出而擊之，吾勒兵殺回，兩下夾攻，苻睿可擒矣。」沖曰：「此計正合我機。」於是慕容沖依其計，即以五千精兵埋伏於窮崖谷，使高蓋率兵二萬，出華陰界口誘敵。
　　卻說苻睿引兵去華陰界口，前兵報有敵兵拒住，不得往前。
　　苻睿曰：「慕容泓以誰人為將？」探事軍人報，是平陽殺敗的慕容沖領兵拒迎。苻睿曰：「只管殺去。」前軍得令，殺將過去。燕兵見秦兵來，不敢交鋒，盡皆潰逃，穿山度嶺而走。苻睿一見，傳令三軍盡力去趕。姚萇曰：「前面窮崖谷，恐有埋伏，不可去追。適間，拒兵不戰而走，宜防暗計。」睿曰：「慕容沖無謀之輩，有甚高計？迫之無妨。」因此秦兵鼓噪大喊，連追十里之程，前軍立住不行。睿問之，軍報曰：「後面大隊軍馬攔住隘口。」言未畢，前面高蓋驅兵殺回，苻睿使姚萇出陣迎敵。前軍忽然一聲炮響，後軍喊起，報道：「後面窮崖谷中，有伏兵殺出。」苻睿大驚，手足無措，忙命竇沖退拒後軍。
　　沖即竭力以拒後軍，睿方得脫，收兵計點，折去大兵三千人，因是兩下相持。
　　時，慕容泓謂諸將佐曰：「前日雖勝一陣，秦兵勢大，終難久持，不如奔回關東。」諸將曰：「吾兵若退，彼必後追，此事若何？」泓曰：「選精銳兵斷後。」諸將曰：「如此可行。」於是泓自率精兵在後，使老弱先行。苻睿聞泓退，乃自率兵出邀擊。當姚萇聞知，急出諫曰：「鮮卑皆有思歸之志，故起而為亂，宜驅令出關，不可遏也。夫執鼷鼠之尾，猶於反噬於人，但可鳴鼓隨之，彼將奔敗不及矣。」睿弗從，自以兵出，使竇沖為前鋒與慕容沖交戰。兩馬相交，戰未十合，竇沖大敗，走回本陣。苻睿見竇沖大敗，親自披掛，拍馬走出陣前，與慕容沖交戰，只一合，被慕容沖斬於馬下。竇沖見睿死了，亦領部下兵殺出重圍而走。秦兵潰逃，亂奔四散。慕容沖揮兵一擊，殺死大半。姚萇在前鋒，聞後軍報苻睿被慕容衝殺了。姚萇大驚，不敢戀戰，與左右從騎千餘，盡力殺開血路。正遇高蓋，二人交鋒，戰上五合，姚萇撥開軍器，拍馬加鞭殺開重圍，思量欲奔秦，恐秦王苻堅見罪，只得引殘兵走奔馬牧西川。
　　西川使長史上書，報知秦王堅討罪。堅大怒，將長史斬之，從人走回報與姚萇，姚萇招集殘兵，不敢還秦。

第二六六回　姚萇反秦為後秦
　　卻說西川豪族伊詳等率五萬家謀叛，聞姚萇至西川，領五萬家入見姚萇曰：「某等遭亂難之世，不遇真明之主，徒抱赤心，隱於此耳。今聞明公盛德，乃將門子孫，某等率眾前來，立明公為盟主，守此一邦，未識尊意若何？」萇曰：「吾聞卿等乃西川豪傑，馬牧英俊，若欲立盟主，必須立卿，萇乃庸才，因逃難至此，焉敢妄占也？」伊詳曰：「吾聞立尊，定須立德，公祖德於民，吾故率眾推公，公何辭耶？」言訖，伊詳為首下拜，稱千歲，十萬餘人齊聲從命，於是姚萇為後秦王，拜伊詳為謀事參軍，招軍買馬，積草屯糧，攻討北邊。
　　卻說慕容沖既殺了苻睿，同高蓋又集軍馬，屯於城外。乃遣人送書謂秦王堅曰：「吳王已定關東，可速備大駕，送家兄皇帝還鄴都，與秦以虎牢為界，兩下罷兵。」
　　堅見書大怒，召慕容暐責之曰：「卿之宗族，可謂人面獸心，不可以國士期也。」因命暐以書招諭泓、沖二人來降。
　　暐密遣使謂泓曰：「吾籠中之人，必無還理，且燕室之罪人也，不足復顧。汝勉建大業，吾死，便即尊位。」泓於是進兵向長安。
　　卻說後秦王萇用伊詳計，招眾十餘萬，進屯北地，華陰、新平、安定等郡皆降附之。秦王堅大怒，自率步騎二萬，前來討萇，秦兵屢敗。萇兵屯於安公谷下，軍中無井，秦人塞安公谷堰水以困之，萇軍有渴死者。會天下大雨，後營中水深三尺，營外寸餘而已，後秦軍復振。堅歎曰：「天亦佑賊乎？」於是萇得活。
　　卻說慕容泓謀臣高蓋，見泓德望不如慕容沖，且持法嚴峻，因說慕容沖曰：「慕容泓非濟世之才，吾意欲以將軍為盟主，將軍復有意乎？」沖曰：「一身客寄四海，未嘗不傷感而歎息，鷦鷯尚有一枝，狡兔猶有三窟，何況人乎？北中豐腴之地，非不欲之；奈泓與吾同一宗親，甚不忍焉！」高蓋曰：「北州天府之國，非治亂之主不可居也。如今慕容泓不能用賢立事，剛而無勇，柔而太弱，此業不久已屬他人矣。今天以資將軍，此會挫失，豈不聞逐兔先得之語乎？將軍欲之，某當效死。」慕容沖拱手謝曰：「倘天助，實出公之所賜也。請暫少歇，再容商議。」當日席散。次早，高蓋又語之，慕容沖曰：「既先生有念沖意，從先生計之。」於是高蓋密於慕容沖耳畔言曰：「今日明公人城，彼必出迎明公，擊盞為號，因而殺之。」沖曰：「然！」因此慕容沖與高蓋領軍回城。
　　慕容泓聞慕容沖大捷而回城，乃引諸從人以果酒在城門內迎賀。時高蓋佩劍在前，慕容沖在後而進。見慕容泓執酒在門邊，因言曰：「托聖兄洪福，幸獲此勝，何勞遠迎？」泓對曰：「得賢弟英勇，大破秦兵，生靈百萬，無不感戴。」因忙舉酒與沖，沖接著，作失手擊破，高蓋一見，舞刀向前，把慕容泓一刀斬之。泓首落地，諸從皆驚。高蓋大叫曰：「降者免罪，逆者盡誅！」於是城中諸將吏人，俱各投降，不敢拒命。因此高蓋請慕容衝入為皇帝，即大位，承製行事，復置百官，遂遣將加兵，攻討北平。
　　先是，秦王苻堅滅燕，慕容沖姊年十四，有傾城國色，苻堅納之為王妃，寵冠後宮。時沖年十二歲，有龍陽之姿，堅又幸之，因此姊弟專寵。安人吳進中是長安百姓，為之歌曰：「一雌復一雄，雙飛入紫宮。」群臣鹹懼沖為內亂，時王猛切諫之，苻堅不得已，乃使衝出長安，為平陽太守。又有謠言曰：「鳳凰鳳凰，止與阿房。」苻堅聞知，以鳳凰非梧桐不棲，非竹實不食，乃命植梧竹數十萬株於阿房城以待之。慕容沖，小字鳳凰，故有先兆之識也。
　　八月，燕將慕容德等進兵圍住鄴城，城中長樂公苻丕大憂，況且芻糧俱盡，削松木飼馬，猶不肯降。燕王垂謂諸將曰：「苻丕窮寇，必無降理，不如退屯新城，開丕西歸之路，以謝秦王疇昔之恩。」於是將慕容德等傳令三軍，退趨新城而屯。
　　卻說晉太保謝安上表，請靖胡亂，以兵北討。晉帝讀表曰：先帝深慮胡賊，勢不兩立，由胡無隙可乘，故不敢征。後陛下登位，豈期苻堅逆天犯境，蒙托臣以討賊。臣自知劣才之弱，賊眾之強，受命之日，寢不安席，食不甘味，思欲以破秦。
　　陛下天威，洪福所致，將士戮力效命，一擊破秦百萬之兵，使苻堅喪膽於肥水。鮮卑亂生關東，五胡雜植，俱各以秦之軍，食秦之粟，殺秦之兵矣！此乃天厭秦人，故有此釁耳！伏望陛下乘此，遣將開拓中原，北方指日可平。甲申大光九年九月，太保臣謝安，謹表以聞，仰於聞聽。
　　晉孝武帝覽表謂安曰：「卿策正合朕心，太保可調撥諸將，以兵起行伐秦。」於是謝安謝恩，即出朝堂，使前將軍謝玄率桓石虔諸將，以大兵二十萬，來討河南。河南城堡聞兵至，皆來歸附。謝玄領兵入屯河南，分兵戍守，安慰百姓。又使晉陵太守滕恬之以兵五千渡河，入據黎陽。又令參軍劉牢之以兵二萬，入據碻磝、滑台。分撥已定，謝玄自以大兵屯於河南城，使人前去打探消息。待其來報，然後進兵。

第二六七回　苻丕求救於謝玄
　　卻說燕王垂退兵，放長樂公苻丕出走，而苻丕堅守不走。
　　垂大怒，復使車騎將軍慕容德等率兵圍鄴。苻丕見燕兵又至，進退無路，只得固守。及聞謝玄入據河南，心中大驚，急聚將佐商議。忽一人昂然而出曰：「殿下休憂，臣雖不才，憑三寸不爛之舌使慕容垂退兵，可保鄴都萬無一失。」苻丕視之，乃右將軍徐成。丕問曰：「卿有何高見，可解此圍？」成曰：「某聞慕容垂祖父先仕晉，晉封為侍中；後慕容雋反晉，自立為燕，至暐被聖父滅之，今垂復稱燕，晉人不樂其生。某請命去說謝玄與殿下聯合，同破燕兵，此圍自然瓦解。」丕曰：「汝且試言玄之說辭與吾聽。」成於符丕耳邊道：「如此如此。」
　　丕然之曰：「其說甚奇。」於是修書一封與徐成，從夜半引五千兵，殺出南門，奔河南而來。
　　不日入城，說謝玄曰：「秦王與晉無仇，只因慕容垂父子切言勸之，以兵犯境，致結肥水之怨，秦王深悔羞焉。不期逆賊計乘吾敗，復自稱燕，以兵來攻鄴城。今長樂公苻丕遣某以鄴都之地奉公，乞賜糧米，救濟軍民。再以一軍救應，同退慕容垂，情願領眾西歸，讓鄴都河南還晉，永遠和好，誓不相侵，未審尊意何如？」玄曰：「既長樂公還我鄴都之地，怎不救應？吾以米二千斛，汝可先運赴鄴，資給軍民，吾後即便點兵來救。」徐成拜謝，運糧先回。
　　當桓石虔謂玄曰：「將軍何不坐待慕容垂去誅荷丕。如何反助糧米，與其救兵？」謝玄曰：「汝知其一，未知其二。慕容垂不減韓信之智，又有呂布之勇，今以兵圍鄴，苻丕困極，吾若不以糧米饋之，不遣軍馬救之，荷丕勢窮，必然降燕，則鄴都何年可得？故吾以軍糧救應苻丕，使其同吾殺退慕容垂也。苻丕勢弱，安敢失信？定要西歸，吾唾手可得鄴城，河南之地，十有九矣。」諸將曰：「將軍神見，我等不及。」於是玄召參軍劉牢之至，曰：「汝可以二萬兵前去，助苻丕破燕。」牢之從之，即以二萬兵來救鄴城。
　　卻說徐成運米二千斛近鄴，使人先入城報知苻丕。苻丕以兵出接糧米入城，徐成以兵斷後，殺散燕兵，亦入城去。苻丕問曰：「雖得糧米，可支數月，未審救兵何日得至？」徐成曰：「只管堅保城池，以待救軍。」於是丕令軍人晝夜固守之。
　　燕慕容麟攻博陵，城中糧草已盡，功曹張猗恐城破，逾出城，聚眾五百以應麟。王兗臨城責之曰：「卿是秦民，吾是卿君，卿起兵應賊而號義兵，何名實之相違也？古人求忠臣必於孝子之門，卿母在城棄而不顧，吾何有焉？今人取卿一時之功則可矣，寧能忘卿不忠不孝之罪乎？中州禮義之邦，不意乃有如卿者乎？」麟怒，身先攻拔博陵，執兗殺之，軍民皆恨。

第二六八回　慕輿文殺劉庫仁
　　卻說平陽太守慕輿文，乃慕輿句之子也。聞苻堅敗於肥水，及慕容垂稱號自立，乃招集兵馬，來攻劉庫仁。庫仁大怒，點起軍馬與慕輿文交戰，二人交鋒，戰二十餘合，庫仁被慕輿文斬於馬下。劉頭眷見兄庫仁被殺，舞大桿刀，拍馬來趕慕輿文。
　　文又與眷相戰，戰上三十餘合，不分勝敗。劉顯見叔贏不得慕輿文，持槍前來夾攻，文抵擋二人不住，撥開軍器，勒轉馬頭便走。劉顯驅兵，擊殺得慕輿文之兵大敗，逃回平陽去訖。
　　時劉庫仁既死，其子劉顯殺退慕輿文，尋劉庫仁屍首葬埋訖。其弟劉頭眷代領其眾，劉顯心甚不平，暗藏利刃入內室，刺殺其叔劉頭眷，自領諸部。劉顯既領其眾，恐皇孫拓跋珪長成復業，乃謂左右林茂、王霸曰：「拓跋珪年已長成，後必為亂，吾欲殺之，恐秦王見罪，吾甚憂患，汝有何計？」林茂曰：「斬草不除根，萌芽依舊發。吾甚慮此，既要害珪，不誣其謀叛，何以殺之？不如先殺拓跋珪，然後使人具奏珪謀叛，吾已殺之，將軍有何罪焉？」顯然之。茂又曰：「此地常例，每年聚會諸部眾官，今期已迫，來日將軍使人往請諸部大人赴會，就請拓跋珪同至，若來赴會，留而殺之。」顯曰：「其計善矣。」於是劉顯使人請各部官赴會，又差人來獨孤部請拓跋珪，拓跋珪收拾赴會。燕鳳曰：「愚意劉顯有害小主公之意，故今來請赴會。」賀訥曰：「何以知之？」鳳曰：「顯新殺親叔劉頭眷而奪此位，恐小主公成人後來取位，故有謀害之意。」訥曰：「雖有此計，切莫疑心，平陽去此不遠，不去反疑。」珪曰：「公之言是也。」張冊曰：「筵無好筵，會無好會，主人不可去。」趙俊曰：「某將馬軍三百人同往，可保主公無事。」
　　珪曰：「子傑同去，何足慮也？」拓跋珪與子傑即日同赴平陽，離獨孤部百餘里，比及到郡，林茂出郭迎接，意甚謙敬。拓跋珪不疑，隨後文武官各出迎接，拓跋硅更無疑忌。是日，請於館舍暫歇，趙俊引三百軍士圍繞保護，俊帶甲掛劍，行坐不離。
　　次日，入報九部四十五處將士官員皆到。劉衛辰亦到，顯先請商議曰：「拓跋珪世之梟雄，久必為北州之禍，可就今日除之。」衛辰曰：「恐失士民之望，不可行。」劉顯曰：「吾已密領秦王詔旨在此。」衛辰曰：「如此，則宜先為準備。」
　　顯曰：「東門陰山大路，吾已密令宗弟劉和引五千軍把住，南門外已使劉中引三千兵把住，北門外已使劉鍾領三千軍把住，只有西門不必守護，前有大溪阻隔，雖有數萬人馬，不易過也。」衛辰曰：「吾恐趙俊行坐不離，恐難下手。」顯曰：「吾已伏千餘兵於城內了，可使王威另設一席於外，以待武將。先請住趙俊，後可行事，吾已安排定了。」
　　當日殺牛宰馬，大設宴飲。請拓跋珪與眾官至堂中。拓跋珪主席，諸公子兩邊，其餘各依次坐訖。趙俊帶劍立於其側。
　　酒至三巡，王威入請趙俊赴席，俊推辭不去，珪命去，俊出就席。劉顯在外收拾鐵桶相似，三百軍都趕歸館舍，只待半酣，號起下手。正值王霸把盞至珪前，以足履珪之足曰：「請更衣！」珪會其意，待霸把過盞，推起如廁。王霸已於後園等待珪，入謂曰：「城外東南北皆有兵馬，惟西可走，使君急從後遁去勿遲，劉顯已定計害君多日。」拓跋珪大驚，急解馬開後園門，飛身上馬，不顧從者，望西而走。把門吏問之，珪曰：「吾不勝酒力矣，故先回耳。」擋之不祝時劉顯舉頭不見拓跋珪在座，便遣林茂去追，茂上馬引五百馬軍即便趕之。
　　卻說拓跋珪出西門，行至大溪，幸有艇船，急上艇船，將金條頭雇艄人撐過江，上岸而走去了。劉顯趕到江邊，不見拓跋珪，只得還城。
　　俊飲酒間，忽見人馬轉動，急入視座上，不見拓跋珪，大驚。急出探館舍，聽得人說，劉顯引軍追拓跋珪出門去了。因此火急操槍上馬，引三百軍出城。迎見林茂，問曰：「吾主何在？」茂曰：「使君逃席，不知何往？」趙俊是個謹細的人，不肯造次，遍觀軍中，並不見動靜，前望大溪相隔，別無去路。
　　趙俊曰：「汝請吾主，何故著軍馬四繞？」茂曰：「九部四十五處官員在此，吾為上將，豈可不防護也？」俊曰：「汝逼我主何處去了。」茂曰：「吾聽知匹馬出門到此，不知何處去了？」因此趙俊忙討船，引三百人渡，趕五里之路，追著拓跋珪，保護得還本部，來見賀訥，細說劉顯謀害之事，及得王霸所救之言，訥曰：「既劉顯起此不仁，汝可招軍馬，以待迎敵。」
　　於是拓跋珪始招軍買馬，積草屯糧，禮賢下士，聘舊大臣，不半歲，積得精兵二十萬人。自是威名日盛，劉顯不敢攻焉。

第二六九回　姚萇以兵攻新平
　　後秦王姚萇聞慕容沖攻長安，會群臣議進止之策。諸將皆曰：「宜先取長安，建立根本，然後經營四方。」萇曰：「燕人因其眾思歸以起兵，若得志，必不久留關中。吾當扎屯嶺北，廣收資實，以待秦王晏去，然後拱手取之。」言訖，乃留長子興守北地，自將其眾攻新平。
　　初，新平人殺其部將，秦王堅缺其城角以恥之，新平人深以為恥，欲立忠義以雪之。及萇至，太守苟輔欲降，郡人馮傑等諫曰：「昔田單以一城存齊，今秦猶連城過百，奈何遽為叛臣乎？」輔喜曰：「是吾志耳，但恐久而無救，郡人橫被無辜，諸君能爾，吾豈顧生哉？」於是憑城固守。
　　後秦兵至，為土山地道以攻，輔亦於內衛之，或戰地下，或戰山上，後秦之眾死者萬餘人。荀輔乃詐降以誘萇，萇信之，將入城。諸將士告有詐，始覺之而返，輔伏兵邀擊，萇幾死之，得伊詳引兵來救，因此進殺去萬餘人矣。太守荀輔堅守以拒後秦，糧竭矢盡，外求救不至。後秦王萇使人謂曰：「吾方以義取天下，豈仇忠臣耶？卿但率眾還長安，吾止欲得城耳。」輔率民出，萇執而阬之。

第二七○回　高蓋謀立慕容沖
　　乙酉十年，高蓋諸將立慕容沖為帝，都於阿房城，國號西燕，改元更始元年。慕容沖以高蓋為大將軍，總督內外諸軍事，又以蔡文為右將軍，起兵二十餘萬。西燕王自與高蓋及蔡文大發兵馬，御駕親來攻打長安。
　　時翟斌恃功驕縱，邀求無厭，又以鄴城久不下，潛有二心。
　　太子寶請除之，燕王垂曰：「河南之盟，不可負也。若其為難，罪由於斌，若事未有形而殺之，人心謂我忌其功能。吾方收攬豪傑，以隆大業，不可示人以狹，失天下之望。藉彼有謀，吾以智防之，無能為也。」斌果與西秦長樂公丕通謀，事覺，垂乃殺之。

第二七一回　秦遣姜讓說燕王
　　晉劉牢之兵至鄴，後燕王慕容垂已知苻丕求救於謝玄，遣劉牢之以兵二萬來迎，謂諸將曰：「今謝玄以劉牢之將兵二萬，來救鄴圍，若待其至，前後受敵，難以取勝，必須以計破之。」
　　乃召慕容農至曰：「你可領五千兵，埋伏於城南六十里內，小林左山埠後，待晉兵到，放火燒山，彼必自亂，乘亂攻之。」
　　又喚崔羌至曰：「汝可以五萬兵分佈，拒住鄴城，四門攻之，不可放其出城。」又謂慕容德曰：「賢弟可自引一萬軍前去誘敵，引晉兵過伏兵之處，盡力殺回，農與卿等夾攻，則牢之必成擒矣。」計議已定，諸將依計而行。
　　至第二日，軍至小林山，眾軍停食，食訖。至日晡時，晉軍至大林山前，眾卒兵立地報曰：「前面燕軍攔住去路。」牢之遂拍馬持槍，殺奔前來，見慕容德手提鋼刀，殺過陣來。牢之迎接相戰，戰上十合，慕容德詐敗便走。牢之催軍去追，忽聽得一連三聲炮響，大林山四、五處火起，大林後鼓噪喧天。
　　牢之正慌，山後丁零殺出，與牢之交鋒，戰上五合，丁零敗走。
　　後軍喊起，牢之急問，軍人報曰：「後面小林山後有伏兵殺出。」正欲調兵拒戰，前面慕容德殺回，兩下夾攻，驚得劉牢之舉手無措。丁零又到，牢之又與交鬥，斗至十合，丁零又敗。牢之拍馬加鞭，來救後軍。正遇慕容農持刀便殺過來，牢之以槍去迎，二人交戰，戰上二十餘合。牢之見晉兵被火燒死大半，回頭一看，只剩五百餘人，無心戀戰，撥開軍器，殺出重圍，走碻磝。
　　卻說長樂公苻丕聞晉兵到，與燕兵交戰，乃與徐成議曰：「吾守此城無益，不如乘晉燕交兵，殺出退還，再來復鄴未遲。」徐成曰：「既要還，即忙收拾軍馬起行。」丕曰：「然！」
　　於是苻丕使徐成為前鋒，自為後軍，大開西門，領眾殺出。正遇崔羌，徐成接戰。苻丕領兵殺出，衝過重圍。徐成與崔羌交戰五十餘合，見苻丕離城已遠，撥開軍器，拍馬殺出，保護荷丕望長安而逃。
　　卻說後燕王慕容垂見荷丕逃回長安，傳令各處收軍，自引眾官入鄴城，調兵戍守各處郡邑，出下榜文張掛，撫慰百姓，招納流散。
　　卻說秦王堅聞燕王慕容垂攻鄴將陷，復宣侍郎姜讓至曰：「今鄴被困已久，你可前去說慕容垂，道我待他不薄，如何忘恩失義乎？看他如何？」讓領命曰：「臣自能措辭，不敢辱君命。」讓於是來至，鄴城已陷，遂入見慕容垂。姜讓厲色責燕王慕容垂曰：「秦王道與將軍風殊類別，臭味不同，奇將軍於一見，托將軍以斷金，奈何王師小敗，便有異圖？況秦王厚遇於君，如何今日忘恩也？依愚之見，胡不以鄴見歸，不失封侯之位，以免黎庶遭其塗炭耳！」後燕王垂曰：「汝還，善言達知秦王，道關中之地，乃吾家之基，吾故取之。昔蒙知遇之恩，縱長樂公還國，吾已報之矣。」姜讓見說不行，即辭歸。慕容農曰：「姜讓妄誕，何不殺之而放回去？」後燕王垂曰：「兩者交兵，使在其間，都各吠其主，任其還，何必殺也！」因是任姜讓自回去訖。
　　卻說晉孝武帝末年，嗜酒好色，以為長夜之飲，以謝安女婿王國寶專利讒諛。謝安惡其為人，每制抑之，國寶訴於武帝，反見寵幸而疏謝安，安甚慚愧。時武帝排宴會大臣，謝安等待坐其飲。武帝命江州刺史桓伊吹笛為助樂，桓伊神色無忤，即吹為一弄，乃放笛奏帝曰：「臣於箏分乃不及笛，然亦足以以韻合歌管。請以箏歌合，並臣有一奴，名李廷，善笛音妙、乞旨召進。」帝曰：「卿自召進。」於是桓伊召李廷入內吹笛，自撫箏而歌。為怨聲，其歌曰：
　　為君既不易，為臣良獨難，
　　忠信事不顯，乃見有愚患。
　　周旦佐文武，金滕功不刊，
　　推心輔王政，二叔反流言。
　　聲節慷慨，俯仰可聽。謝安聞之，泣沾襟，乃越席而就之。
　　捋桓伊須曰：「使君於此不凡！」帝甚有愧色，復親謝安而疏國寶焉。
　　卻說謝安聞劉牢之敗於鄴城、謝玄染病，乃奏武帝詔征謝玄，收兵還鎮京口養病，待瘥復進。因此謝玄收軍，即還京口療疾。卻說慕容暐聞知慕容垂等起兵，遂與諸弟計議起兵，因與鮮卑之眾密結交，待慕容垂兵至，以為內應。事洩，秦王堅大怒，使韓晃領禁兵拘慕容暐父子及宗族數十人至，堅謂曰：「吾敬汝，如何而起此意？」慕容暐曰：「家國事重，何論意氣？」堅大怒，令人殺之，又殺鮮卑數千人，不存一個。
　　時值西燕王慕容沖與大將軍高蓋、右將軍蔡文驅二十萬大兵至長安，離城二十里安營。次日整頓軍馬，來攻長安。
　　苻堅大怒，即日將兵，使韓晃為先鋒，以兵五萬出迎。西燕王沖使高蓋、蔡文二人出陣，韓晃出馬與高蓋交鋒，二人戰上三十餘合，不分勝負。秦王苻堅見韓晃贏不得高蓋，自躍馬持槍，向前夾攻高蓋。西燕王沖見秦王自出戰，又使蔡文出迎，秦王苻堅二人接著，相遇便戰，上十餘合，亦不分勝負。西燕王沖見兩軍未分勝負，急遣一千弓弩手，各帶強弓硬弩，出陣前對射秦兵。秦王堅被西燕兵射飛矢射中，滿體流血淋漓，因此抵擋蔡文不住，勒馬走回入城。韓晃見箭如雨下，亦走歸城，調兵堅守各門。
　　西燕王沖見秦兵不出，縱兵暴掠。關中士民流散，道路斷絕，百里無煙。秦王苻堅大怒，忽左右奏道：「城中先有讖書《古符傳賈錄》載「帝出五將久長得。」秦王堅問群臣曰：「此書主何吉凶？」群臣奏曰：「此書分明道使陛下走出五將山避之，可免此難。」秦王堅謂群臣曰：「既如此，可留太子苻宏與韓晃守長安，朕自保家屬，與卿殺出，奔於五將山避之。」
　　自是召太子苻宏至，交付與韓晃曰：「卿可保太子同守長安，吾與中山公苻詵以兵出五將山以避之，卿宜盡忠，休負於朕。」
　　韓晃叩頭領命，同太子苻宏調兵保護長安。

第二七二回　苻堅避難五將山
　　卻說苻堅與中山公苻詵以兵一萬人，開北門殺出重圍，奔走五將山去訖。西燕王沖聞秦王堅走，命諸將休追，發兵攻城，一連攻打五日。太子苻宏大驚，把守不住，急召韓晃商議，晃曰：「燕兵勢大，難以堅守，如此長安難保，不如走脫，免被所擒。」宏曰：「卿言正合我心。」因此苻宏使韓晃為先鋒，領兵至夜開城門，殺開血路而走去訖。百官文武，見太子苻宏奔走，城中無主，百僚亦各逃散。
　　至次日，西燕王沖聞苻宏百官皆逃散，乃引諸將文武百官入據長安，大排宴會，封賞功臣。
　　卻說姚萇因睿被燕兵所殺，懼罪逃於西川。西川豪族伊詳推其為盟主，聚得精兵三十萬人。忽探事細作軍人回報，西燕王沖攻陷長安，秦王苻堅逃在五將山避難。當伊詳言於姚萇曰：「此乃天滅秦也，明公不可錯過，今苻堅來五將山居，此處又無城郭，極易於攻。明公火速遣將，以兵圍住五將山，將秦王苻堅擒來，天下大定矣！」姚萇曰：「君言雖是，奈秦王是我故主，殺之不義！」伊詳曰：「當今之世，四海鼎沸，若執仁義，則大事去矣！苻堅肯聽王景略之言，必誅慕容垂之首，豈有今日之禍？明公何不察之！」姚萇從之，即喚驍騎將軍吳忠至曰：「你可率五萬鐵騎去五將山，把秦王苻堅擒來，吾與伊詳引大軍隨後接應。」吳忠領命，即出率五萬騎前來岐山縣，把五將山團團圍祝秦兵大亂，盡皆逃散，獨秦王苻堅不走，神色自若，坐而待之。俄而，吳忠率軍打上山來，苻堅不動，被吳忠執之，族屬皆被所擒。忠始令嗚金收軍，解回陝西。

第二七三回　姚萇執縊秦王堅
　　卻說姚萇與伊詳率大隊人馬來到新平，吳忠將苻堅擒至，解見姚萇。姚萇謂苻堅曰：「陛下平素英雄，今日如何被人所執？可將傳國玉璽授我，免汝今日之死。」秦王苻堅嗔目叱萇曰：「傳國玉璽已送還晉矣，不可得也！你若殺吾，願求快刀。」姚萇又曰：「今陛下何不效為堯舜，禪位於我，我必以善待陛下，不亦善乎？」秦王苻堅曰：「吾無仁讓，汝無德受，聖賢之事，奈何擬之耶？吾求先死，汝休得饒舌！」姚萇見苻堅不屈，使人將秦王苻堅於新平佛寺縊殺之。堅時年四十八歲，在位二十七年。中山公苻詵及張夫人並自殺死。
　　伊詳、吳忠二人，因勸姚萇上尊號，姚萇始自立為後秦王，改元白雀二年。萇以伊詳為丞相，以吳忠為大將軍，屯於新平。
　　卻說晉會稽王道子專權，讒諛孝武帝，疏放舊臣。太保謝安恐為所讒，思以遠害之計。次日，乃入朝奏於武帝曰：「廣陵饑困，不時作亂，臣請出兵鎮撫之。」孝武帝曰：「卿乃國之元老，朕欲委以朝政，不可遠離，朕使別將去守之。」安曰：「會稽王道子有公輔之量，必能安撫社稷，何用臣為？」因此孝武帝不得已，與兵二萬，與謝安出鎮廣陵。
　　卻說謝安出鎮廣陵，造築新城，領家屬盡來居之。又築埭於城北。偶及疾篤，喚子孫謝琰、謝琨至臥所，謂曰：「昔桓溫在時，吾嘗懼不全，忽夢乘桓溫之車，行十六里，見一白雞而回。吾想乘溫輿者，代其位也，行十六里止者，今經十六年也。白雞主酉，今年太歲在酉，吾疾不必起也。汝等盡忠王室，勿懷異心，負吾所志！」言訖而薨。
　　於是謝琰等合室舉哀，收殮埋葬，使人入報於朝廷。孝武帝聞知謝安已薨，乃下詔謚曰：「文靖公」。先是築新城，又築埭於城北，後人追思之，取名為「召伯埭」卻說孝武帝見太保安薨，乃以會稽王司馬道子錄尚書事。
　　孝武帝朝夕與道子蒱酒食肉，不理朝政，百姓無不怨之。
　　卻說長樂公苻丕守鄴，被後燕慕容垂所攻走出，西赴長安，入至晉陽。使報至長安不守，秦王苻堅已死，苻丕號啕大哭而為發喪。徐成等上言曰：「既秦王崩世，殿下宜即大位，以安眾心，收集散亡之卒，而舉中興。」丕從之，乃即皇帝大位，都於晉陽，以徐成為大都督，命其招集諸兵。
　　卻說後燕王垂既得鄴都，百姓潰散，城中空虛，至十二月，與群臣商議遷都於中山。乃即皇帝大位，國號後燕，改元建興。

第二七四回　呂光還國奪西涼
　　卻說秦都督呂光既平龜茲國，又得鳩摩羅什相助，有留戀龜茲之志。羅什勸之曰：「龜茲國王尚在西地，士民歸之，君若不思東還，誠恐兵至，死無葬身之地矣。」光曰：「甚是。」
　　因此呂光始傳令三軍，以駱駝二萬餘頭，及外國珍寶並珍禽怪獸千有餘品，駿馬萬餘匹，收拾東還。
　　兵至涼州，涼州刺史梁熙與眾謀，閉城拒之。高昌太守楊翰曰：「光新破西域，兵強氣銳，聞中原喪亂，必有異圖，若出流沙，其勢難敵。高梧谷口險阻之要，宜先守之而奪其貲，彼既窮竭，可以坐制。如以為遠，伊吾關亦可拒也。度此二厄，雖有子房之策，無所施矣。」熙不聽，姜水令張統曰：「今唐公苻洛，上之從弟，勇冠一時，若奉為盟主，以率群豪，則光雖至，不敢異心。資其精銳，東合四州，掃凶殘，寧帝室，此桓、文之舉也。」熙又不聽，而反遣人殺洛於西海。呂光聞翰謀，懼不敢進，杜進曰：「熙文雅有餘，機鑒不足，終不能用。宜及其上下離心，速取之。」光至高昌，翰以郡降。
　　至玉門，梁熙移檄責光擅命還師，遣其子胤率眾一萬拒之，光破擒之。武威太守彭濟執熙以降，光殺之。光入姑臧，自領涼州刺史。郡縣皆降，獨酒泉西郡太守索泮不下。光攻而執之，索泮不降，泮曰：「將軍受詔平西域，不受詔亂涼州，梁公何罪而將軍殺之？泮今被執，不能報仇，主滅臣死，固其宜也。」
　　光皆殺之。主簿尉祜奸佞傾險，與濟同熱熙，光寵信之。祜譖殺名士十餘人，涼州人由是不悅。

第二七五回　拓跋珪大霸牛川
　　丙戌十一年，卻說乞伏國仁聚眾十餘萬，佔據關西，自稱為秦、河二州牧。史臣曰：「夫尺地閉塞，寢生雲霧，屯群凶作。自晉室遘孽，胡兵肆禍，封域無紀，干戈是務。國仁陰山遺□，難以義服，伺我之危，長其陵暴。向使遇欽明之運，遭雄略之主，已當褫魄沙漠，請命稿街，豈暇竊憑邊郊，經綸王業者也？」
　　卻說拓跋珪年二十餘歲，張恂上言曰：「大王春秋既茂，宜收中原士庶之望，以建大業，何必久居人下乎？」珪然之。
　　燕鳳等大會文武於牛川，立珪為王，招集舊臣，聚納亡命，威名稍振。珪謂舊臣燕鳳等曰：「吾志在天下，恨力未及，不能復先王之志，心甚恥之。卿等有何遠策，請賜教之！」鳳曰：「殿下欲襲王位，秦王已滅，為燕所有。為今之計，莫若使人以殿下親者與燕王慕容垂為質，請命為王，願為燕藩。然後乘此聚兵積糧，則大業復成矣。」拓跋珪曰：「卿之高謀，符合我意。」因是珪使參軍叔孫建領其叔秦王拓跋觚入燕，朝見後燕王垂，奏稱北代王拓跋珪，使其叔秦王拓跋觚來為質，請命復祖王位，願為燕藩，歲納財幣。燕王垂曰：「既拓跋珪稱藩於朕，朕何不允？吾即遣使立之。」於是留秦王觚質燕，覆命使與叔孫建還北，立拓跋珪為代王。由是叔孫建回，自此以後，聽從燕命。
　　次日，代王因思劉顯謀害己，以燕鳳為前鋒將軍，自為後軍，以兵二十萬，來討劉顯及劉衛辰。
　　劉顯聞軍人飛報，拓跋珪自立為代王，今以兵來報前仇。
　　劉顯即時使人報劉衛辰，會同點起軍馬，出奔邑城來迎敵。時兩軍相遇，北代王使南部大人長孫嵩出馬，與劉顯交戰，顯舞刀便砍，長孫嵩持槍便迎。二人戰上二十餘合，劉顯氣力不加，勒馬走回本陣。
　　代王珪揮兵一擊，殺得劉顯之眾大敗，十停沒去九停。劉顯以代兵勢強，引百餘數人走還原部，避於西陰。
　　代王以得勝之兵，來攻劉衛辰。衛辰得劉顯書，知代王珪來，先起兵五萬來迎代軍。當時兩軍相遇混戰，衛辰親自出馬，叔孫建持刀去迎。二人交鋒，戰上十合，衛辰被建斬於馬下。
　　代王招軍一擊，殺死劉兵大半，余兵望風潰散。代王始令鳴金收軍，珪人據新平城，盡收劉衛辰之家屬皆斬之，只走了衛辰之子劉勃不見。
　　卻說蠕蠕主作叛，來寇朔方。代王拓跋掛聞知，大驚急回，使左長史張兗領兵為前鋒，自為軍後，共率兵十萬，來討蠕蠕。
　　蠕蠕親自出馬，張究以兵連追三百里，以糧盡收軍，見代王拓跋珪曰：「蠕蠕遠走，況又糧盡，不可久離，宜振旅還都。」
　　代王珪曰：「蠕蠕不時為患，正宜乘其大敗破之，不然，後必再至。雖則糧盡，可殺馬匹為食，亦足三日之糧乎？」兗曰：「足充矣！」代王珪曰：「若足，可殺馬匹為食，率兵追之。」
　　於是兗從之，與代王珪殺馬匹為食，星夜連追六百里，至廣漠赤地南林山下，趕著蠕蠕。蠕蠕見追兵至，勒馬回來，與張兗交戰，未及三合，蠕蠕之眾，各自潰散。兗乘勢驅兵掩擊破之，殺得蠕蠕只餘百餘人，走還陰山去訖。代王珪始鳴金收軍，領眾還都。因問張兗曰：「卿曹知我前說三日糧乎？」兗曰：「未知！」代王珪曰：「蠕蠕奔走數日，畜產失飲，至水必留。計其道程，二日足能追及，遂率輕騎奔追，出其不意，彼果驚散，故得破之。」時諸將鹹曰：「大王聖策，非臣所及也。」
　　張兗亦謂眾曰：「主上天資傑邁，必能囊括六合。夫遭風雲之會，不建騰躍之功，非人豪也。汝等諸君，各效忠盡力，早立大勳也。」諸將曰：「無不效命。」因此代王得取諸部馬邑之地，於是諸部士民復歸代王焉。
　　卻說西燕左將軍韓延與前將軍段隨計議曰：「今燕王慕容沖驕侈日甚，臣民不安，如何而可？吾與君百戰疆場，僥倖得其京畿。彼今為帝，不顧我功臣，而自為宴樂也，吾欲殺之立君，君肯受其位否？」隨曰：「以臣殺君，大不義也，吾不欲之。」韓延曰：「君不從，久必有滅族之患。」隨曰：「吾無罪過，屢有大功，何至於此？」延曰：「韓信功高天下死於未央，君何不知？」隨被韓延一語之感，遂從之，因曰：「從卿之議。」
　　於是，次日早朝，韓延領兵五百人，擁入前殿。燕王沖正登寶座，被韓延執下殺之。就推前將軍段隨上座，謂曰：「慕容沖飲酒淫樂，不堪為主，吾故殺之。今前將軍段隨，有仁有德，可為燕王，汝等大臣，各宜山呼。」時群臣驚得面如土色，無言以對，忽班部中有將軍慕容永高聲叫曰：「韓延、段隨二人，弒君大逆，公等隨吾誅此不仁之賊！」殿上階下眾文武齊聲應曰：「我等願隨將軍同誅殺此弒君之賊也！」於是慕容永先行，眾文武一擁而入後宮，各取兵器，殺出前殿。慕容永直奔韓延，韓延接旁軍人手中蛇矛來迎，二人步戰，戰未五合，慕容永砍殺韓延。段隨看韓延死了，自見其事不成，乃引五百甲土，殺出內門，引部下之兵，出城逃奔外國去訖。慕容永見段隨走了，恐其為患，率鮮卑男女一萬人，離長安而往據河東。
　　慕容沖之舊臣，推永為河東王，招集離散之兵，要復舊號，因是長安空虛，無人守之。
　　卻說後秦王姚萇聞慕容永以眾往河東，長安空虛，乃領文武百官士民人等，離安定徙都長安，即皇帝大位，國號大秦。
　　立其子姚興為皇太子，改元建初，改以長安為常安。禮聘先秦舊臣，同輔國政，因此權翼等亦被請到，姚萇拜為太常。姚萇性單率，群下有過，常面辱罵。時權翼諫曰：「陛下弘達自任，不修小節，有高祖之量，然輕慢之風，所宜除也。」後秦王萇曰：「此吾之性也，吾於虞舜之美，未有並長；漢祖之短，已收其一，不聞讜言，安知過也？」自是萇始改過焉。
　　卻說西燕河東王慕容永，聞苻丕稱帝於鄴，乃問右將軍胡仁曰：「吾聞苻丕稱帝據鄴，欲攻討之，卿議可否？」仁曰：「苻丕兵不滿萬，將五百人，若討之如探囊取物，手到便擒，何難之有？」永曰：「依卿所料，必可得也。」於是慕容永使胡仁為將，自為後隊，引兵一萬，殺奔鄴來，直至城下下寨。
　　苻丕大驚。次日，自為將，引兵一萬出城，與永交鋒，二人戰不五合，苻丕抵敵慕容永不住，而走至南，被燕將馮該以兵出迎斬之，其兵俱各潰走。慕容永收兵入城，見內空虛，不堪居止，乃領眾進據長子城。胡仁勸其即位，永始據長子城為都，即皇帝大位，復號西燕。
　　八月，袍罕諸氏以河州刺史衛平衰老，議欲廢之。會七夕衛平宴諸氏，啖青抽劍而前曰：「天下大亂，非賢主不可濟！衛公老矣，宜返初服。狄道長苻登，王室之族，智略雄明，請共立之。有不同者，即下異議！」青乃拔劍攘袂曰：「不從者，即斬之！」眾皆從之。於是推登為雍、河二州牧，率眾五萬下隴東，攻南安，拔之，稱為南安王。十月，秦南安王登，乃丕之族子，聞苻丕被害，代為發喪。其部下大將王城等，乃立壇於隴東，招集離散，謀集秦之舊臣軍士，復以苻登即皇帝大位，國號大秦，改元太初元年。
　　初，涼州張天錫，秦攻之而敗南奔也。秦長水校尉王穆匿其世子張大豫，與俱奔河西，至是魏安人焦松聚兵迎大豫，攻逼昌松，進拔姑臧。王穆曰：「呂光城完糧足，甲兵精銳，不如席捲嶺西，礪兵積粟，然後東向，不及斯年，光可取也。」
　　大豫不從，乃自稱涼州牧，使穆說諭嚴西諸郡，皆起兵應之，保據楊鳴而已。
　　三月，燕王垂欲延文昭段後於別室，而以藺後配享太祖，議者皆以為當然。博士劉詳、董謚曰：「堯母為帝嚳妃，位第三，不以子貴陵姜嫄，文昭後宜立別廟。」垂怒逼之曰：「何如不可？」詳、謚曰：「主上所欲為，無問於臣，臣按經奉禮，不敢有二。」垂不復問而卒行之。又以可足渾後傾覆社稷，追廢之；尊烈祖昭儀段氏為景德皇后，配享太廟。

第二七六回　代王會議國號魏
　　丁亥十二年春正月，卻說秦王登立世祖苻堅神主於軍中，載以輜駢，衛以虎賁，凡所欲為，必啟主而後敢行。兵五萬東擊後秦，將士皆刻鉾、鎧為「死」、「休」字，每戰以劍槊為方圓大陣，如有厚薄，從中分配，故人自為戰，所向無前。
　　苻登既克南安，夷、夏歸之者三萬餘戶，遂進兵攻後秦王姚萇之弟姚碩德於秦州。萇聞知，自以兵五千往救。登與萇戰，大敗之。啖青以弓射萇，中萇臂上，姚萇乃走保上邽城。碩德統其眾以拒之。秦尚書寇遺保、渤海王苻懿，自苻丕下邳城之敗，走來南安，見南安王苻登。登大悅，即與諸僚議，要立懿為主。懿乃丕之子也。諸將曰：「渤海王年幼，未堪多難，非大王不可為也，何必讓之？」於是登自即大位，而置百官。遣使以苻纂為大司馬，封魯王。初，苻纂自長安奔晉陽，襄陵之敗奔丕城，至是秦王苻登遣使拜纂大司馬，封為魯王。纂怒曰：「渤海王先帝之子，南安王何以不立而自立乎？」長史王旅諫曰：「南安王已立，理無中改，今寇虜未平，不可宗室中自為仇敵也。」纂乃受命。於是盧水胡彭沛谷、新平羌雷惡地等皆附於纂，有眾十餘萬人。
　　卻說濟北太守溫詳屯東河，燕王垂觀兵於河上，分兵擊之。
　　詳奔彭城，其眾皆降。垂以太原王楷為兗州刺史，令其以兵鎮之。初，垂在長安時，秦王堅嘗與之交手語。冗從僕射光祚言於堅曰：「陛下頗疑慕容垂乎？垂非久為下者。」及取燕取鄴，祚奔晉，晉以為河東郡守。至是，懼燕勢大，不敢拒戰，又詣燕軍降，垂見之流涕曰：「秦王待我深，吾事之亦盡，只為公進讒言，秦王猜忌，吾懼死而負之，每一念之，中宵不寐。」
　　祚亦悲慟，賜祚金帛，祚辭。垂曰：「卿復疑耶？」祚曰：「臣昔者惟知忠於所事，不意陛下至今懷之，臣豈敢逃其死！」
　　垂曰：「此卿之忠，固吾之所求也，前言戲之耳！」待之彌厚。
　　時垂之子慕容柔及孫慕容盛及慕容會，皆在西燕長子城。
　　盛謂柔、會曰：「主上中興，東西未一，吾屬居嫌疑之地，為智為愚，皆將不免，不若以時東歸，何為坐待魚肉也？」遂相與亡歸見垂，垂問盛曰：「長子人情如何？」盛曰：「西京擾擾，人有東歸之志，若大軍一臨，必投戈而來，若孝子之歸慈父也。」後歲余，西燕果殺垂子孫無遺者。
　　卻說代王拓跋珪大會文武，商議國號。清河郡武城人崔宏上言曰：「三皇五帝之立號也，或因所生之土，或以封國之名，故虞、夏、商、周，始皆諸侯，及聖德既隆，萬國宗戴，稱號隨本，不復更立。雖商人屢徙，改號曰殷，然猶兼行，不廢始基之號。國家雖統北方廣漠之土，逮於陛下，應運龍飛，雖曰舊邦，受命維新，以是登國之初，改代曰魏。慕容永亦奉進魏號。夫魏者，大名州之上國，斯乃革命之征驗，利見之玄符也。
　　臣愚以為宜號為魏也。」因此代王從之，自是改為魏國，稱為魏王。代王拓跋珪既改稱為魏王，因問群臣曰：「治天下之道，何者最善，可以益人神智？」尚書右兵中郎李先上曰：「惟經書，三皇五帝政化之典，可以補王者神智。」魏王珪曰：「既若此，朕集天下書籍如何？」先曰：「陛下欲聚亦不難。」於是魏王大集天下經籍。
　　是時，後秦王萇遣太子姚興寇魏，軍至柴壁，報入魏來。
　　魏王珪問先曰：「今聞後秦遣其子姚興犯境，朕欲自以兵去討，卿有何策，以教寡人？」先上計曰：「兵以正合，戰以奇勝。
　　今聞姚興欲屯兵天渡，利其糧道。大王以兵及其未到，可遣奇兵以邀天渡、柴壁左右，嚴設伏兵，備其表裡，姚興欲進不得，住又乏糧。夫高者為敵所棲，深者為敵所囚，兵法所忌，今興居之，可不戰而取也。」魏王珪從其計，命叔孫建領精兵五萬，先入天渡邀興戰，又使長孫嵩、張兗二人，各以兵二萬埋伏柴壁左右，絕其糧道。
　　時，興兵大至天渡，與叔孫建戰，建詐敗退一百里余。姚興與伊詳等以兵追過伏兵之所，興欲前進，被叔孫建塞守險隘，不能得入；欲屯住，又被長孫嵩等伏兵絕其糧道。姚興勢窮，乃率大眾殺出，退後還都，被叔孫建三路兵出，殺得秦兵大敗而回去訖。魏王收兵重賞李先。魏王珪密有圖燕之志，遣太原公儀奉使至中山，探知虛實。還，言於珪曰：「燕王衰老，太子闇弱，范陽王自負才氣，臣料燕王若歿，內難必作，此時乃可圖也！今則未可。」珪喜，從之。
　　後秦王姚萇遣姚方成攻拔胡嵩壘，執嵩數之：「於何不降？」嵩罵曰：「汝姚萇罪當萬死，先帝赦之，授任內外，榮寵極矣。乃不如犬馬識所養之恩，親為大逆，羌輩豈可以人禮期也？何不速殺我，早見先帝，取萇於地下治之。」方成怒，斬嵩三段，坑其士卒。方成還白後秦王萇，萇乃掘秦王堅屍，鞭撻剝裸，薦之以棘，坎土而埋之。

第二七七回　呂光考核殺尹興
　　戊子十三年正月，卻說涼州刺史呂光，聞秦王苻堅為姚萇所害，及聞金華縣縣令申報，麒麟出於其邑，百獸從之。光以為祥瑞，大赦境內，乃自即三河王位，國號麟嘉。
　　呂光既即王位，命張掖督郵傅曜考核屬縣，巡察清污。時丘池令尹興貪贓酷刑，聞呂光使傅曜考核諸縣，來至丘池。尹興恐其察報與光，見罪不便，乃接入南亭安下。至夜使腹心人刺殺之，以其屍投空井中。傅曜冤魂不散，每夜來托夢於三河王呂光曰：「臣乃張掖小吏，蒙遣按核諸縣，而丘池令尹興贓狀狼藉，懼臣察出報大王，殺臣投於南亭空井中，衣服屍骸，現在井中。」呂光驚覺，而猶見傅曜，久之乃滅。次日使人去南亭空井中，尋覓屍首，果在井中，使人即搬傅曜屍首回報呂光。光大怒，又使人召丘池令尹興，縛至殺之。因是官吏奉職，不敢酷刑。
　　初，光之定涼州也，杜進功居多，貴寵用事，群僚莫及。
　　時光甥石聰自關中來，呂光問之曰：「中州人言我為政如何？」
　　聰曰：「但聞有杜進者，不聞有呂光。」光由是忌進，使人密殺之。他日與群僚語及政事，參軍段業曰：「主公用法太峻。」
　　光曰：「吳起無恩而楚強，商鞅嚴刑而秦興。」業曰：「吳起喪其身，商鞅亡其家，皆殘酷之致也。明公慕之，豈此州士民之所望哉！」光因此改容謝之。

第二七八回　秦王登與後秦戰
　　己丑十四年，後秦王萇以秦戰屢勝，謂秦軍中刻秦王像奉祀，而得秦王堅之助，乃亦於軍中立堅像禱之曰：「新平之禍，臣為兄姚襄報仇耳，且陛下命臣以龍驤建業，臣豈敢違之？」
　　時秦王登升將樓，遙望見，大聲謂之曰：「為臣弒君而立像求福，庸有益乎？」因大呼曰：「弒君逆賊姚萇，何不自出！吾與汝決死戰！」萇不應，久奉之，以軍未有利益，乃斬像首以送秦。至是秦王苻登留輜重於大界，自將輕騎攻安定，諸將勸萇出與決戰。萇曰：「與窮寇爭勝，兵家之忌也，吾將以計取之。」乃留兵守安定，夜率騎三萬襲登大界，克之，擒名將數十人，掠男女五萬口。
　　苻登皇后毛氏，美而勇，善騎射，見後秦兵入其營，猶彎弓跨馬，率壯土力戰，殺七百餘人，眾寡不敵，為後秦所執。
　　萇即將納之為後，毛氏罵且哭曰：「姚萇逆賊，汝既殺天子，又欲辱皇后，皇天后土，寧容汝乎！」於是萇殺之。諸將欲因秦軍駭亂擊之，萇曰：「登眾雖亂，怒氣猶盛，未可輕也！」
　　遂止。登來復收餘眾，屯堡中，不出。
　　卻說晉帝既親政事，威權己出，有人主之量。已而溺於酒色，委政於琅玡王道子，道子亦嗜酒，旦夕與帝以酣歌為事。
　　又崇尚浮屠，窮奢極費，所親暱者，皆蚶姆僧尼。近侍弄權，交通請托，賄賂公行，官爵濫雜，刑獄謬亂。尚書令陸納望宮闕歎曰：「好家居，織兒欲毀壞之耶？」左衛將軍許營上疏曰：局吏、衛宮、僕隸、婢兒，皆為守令，或帶內職；僧尼乳母，兢進親暱，悉受貨賄；輒使臨官，政教不均，暴濫無罪。
　　且佛者，清靜玄虛之神，今僧尼於五戒佛法，尚不能遵。而流俗兢加敬事，以至侵漁百姓，取財為惠，亦未合佈施之道也。
　　疏奏不剩
　　道子勢傾中外，帝漸不平。侍中王國寶以讒佞有寵於道子，諷八座啟道子宜加殊禮，群臣無敢言者。護軍車胤曰：「此乃成王所以尊周公也，今主上當陽，豈得為此？」乃稱疾不署。
　　疏奏，帝大怒，而嘉胤有守。中書侍郎范寧、徐邈為帝所親信，數進忠言，皆補闕失，指斥奸黨。國寶，寧之甥也，寧尤疾其阿諛，勸帝黜之。國寶遂與道子譖寧，出為豫章太守。寧臨行上疏曰：今邊烽不息，而倉庫空匱。古者使民，歲不過三日，今之勞擾，殆無三日之休。至有生兒不及舉養，鰥寡不敢嫁娶，臣恐社稷之憂，厝火積薪，不足喻也。
　　又言：
　　中原士民流寓江左，歲久安業，謂宜正其封疆，戶口皆以土斷。又，人欲無涯，奢儉由勢。今者並兼之室，亦多不贍。
　　蓋由用之無節，爭以靡麗相高故也。禮，十九為長殤，以其末成人也。今以十六為全丁，十三為半丁，傷天理，困百姓。謂宜以十九歲為全丁，十六歲為半丁，則不為夭折，生長滋矣。
　　帝多納用之。
　　寧在豫章，遣十五議曹下屬城采求風政，並吏假還，訊問官長得失。徐邈與寧書曰：足下聽斷明允，庶事無滯，則吏慎其貪，而人聽不惑矣，豈須邑至裡詣，飾其游聲哉！非徒不足以增益，乃蟲魚之所資也。豈有善人君子而干非其事，多所告白者乎？自古以來，欲為左右耳目者，無非小人，皆先因小忠而成其大不忠，先藉小信而成其大不信，遂使讒諂並進，善惡倒置，可不戒哉！足下慎選綱紀，必得國士以攝諸曹，皆得良吏以掌文案；又擇公方之人以為監司，則清濁能否，與事而明。足下但平心而處之，何取於耳目哉？昔明德馬後未嘗顧左右與言，可謂遠識，況大丈夫而不能免此乎？
　　寧好儒學，性質直，常言王弼、何晏之罪，深於桀紂，或以為貶之太過。寧曰：「王、何蔑棄典文，幽沉仁義，游辭浮說，波蕩後生，使縉紳之徒，翻然改轍，以至禮壞樂崩，中原傾覆，遺風余俗，至今為患。紂縱暴一時，適足以喪身覆國，為後世戒，豈能回百姓之視聽哉！故吾以為一世之禍輕，歷代之患重，自喪之惡小，迷眾之罪大也。」
　　琅玡王道子恃寵驕恣，帝漸不能幹，欲選時望為藩鎮，以潛制之。問於太子左衛率王雅，曰：「吾欲用王恭、殷仲堪，如何？」雅曰：「恭風神簡貴，志氣方嚴；仲堪謹於細行，以文義皆稱，然皆峻狹自是，干略不長，天下無事，足以守職；若其有事，必為亂階矣。」帝不從，使恭鎮京口。
　　庚寅十五年春二月，後秦王萇與秦王登相持日久，心生一計：埋伏兵於壕邊，使人持書詐降，迎登入城殺之。於是使人去見秦王登，許接其入城，開門納之。登將從之，將軍雷惡地在外聞知，馳騎見登曰：「萇多詐，不可聽也。」登乃止。萇聞知，謂諸將曰：「此羌見登，事不成矣。」登亦以惡地勇略過人，憚欲殺之。惡地竊知，乃降於後秦王萇，萇重用之。秦王登與諸將曰：「後秦姚萇兵勢已衰，宜急攻之。」將軍魏揭飛曰：「臣請一軍攻其後，大王使揭飛一人以兵擊其前，則萇成擒矣。」登從之，只揭飛以兵來攻。
　　後秦將姚當屯於杏城，將軍雷惡地反，欲應之，同攻李潤。
　　後秦王萇欲自擊之。群臣曰：「陛下不憂六十里苻登，乃憂六百里魏揭飛，何也？」萇曰：「登非可猝滅，吾城亦非登所能猝拔。惡地智略非常，若南引揭飛，東結董成，得杏城李潤而據之，長安東北非吾有也。」言訖，乃潛引精兵一千六百赴之。
　　揭飛、惡地引兵數萬，氐胡赴之者首尾不絕，見後秦兵少，悉眾攻之。萇固壘不戰，示之以弱。潛遣騎二百，出其不意，彼兵擾亂。萇縱兵擊之，斬揭飛及殺其將士萬餘，惡地復握兵柄，待之如初。命姚方成於所營之地，每柵孔中，樹一旗，以旌戰功。歲余，問之，方成曰：「營地太小，以廣之矣。」萇曰：「吾自行兵以來，與人戰，未有如此之快，以千餘兵破三萬之眾，營地雖小狹，豈以大為貴哉！」
　　時馮翊人郭質起兵於廣鄉，移檄三輔，曰：「姚萇凶虐，毒被神人，吾屬世蒙先帝之仁，非常伯、納言之子，即卿校、牧守之孫也，與其含恥而存，孰若陷首而死？」於是，三輔壁壘皆應之。獨鄭縣人苟曜不從，聚眾數千附於後秦擊質，質走洛陽去訖。

第二七九回　後秦王還斬苟曜
　　辛卯十六年五月，秦王登及後秦王萇相持，苟曜密使人見秦王登，許為內應。登以兵自曲牢赴之，軍於馬頭源。後秦王萇率眾逆戰，登擊破之，斬其右將軍吳忠。萇收欲復戰，姚碩德曰：「陛下慎於輕戰，是以大敗。每欲以計取之，今戰失利而更前，何也？」萇曰：「登用兵遲緩，不識虛實，今輕兵直進，此必苟曜與之有謀而來也，緩之則其謀得成，故及其未合，擊之必勝。」遂進兵復戰，登大敗，退兵屯於郿城。
　　秦王登退屯，後秦王萇如陰密以拒之，謂太子興曰：「苟耀聞吾北行，必來見汝，稱彼詐降苻登之事，欲來惑汝，汝執誅之。」萇既行，曜果至長安，興誅之。
　　萇進兵，敗登於安定城東。登退據路承堡。萇置酒高會，諸將皆曰：「若值魏武王，不令此賊至今，陛下將牢太過耳！」
　　萇笑曰：「吾不如亡兄有四：身長八尺五寸，臂長過膝，人望而畏之，一也；將十萬之眾，望麾而進，前無橫陣，二也；溫古知今，講論道藝，收羅英儒，三也；董率大眾，人盡死力，四也。所以得建立功業，驅策諸賢者，正望算略中一片耳！」
　　壬辰十七年三月，燕王垂以兵五萬擊翟釗，翟釗大驚，又以兵一萬來拒。垂又遣使求救於西燕。西燕王永問於群臣，尚書郎鮑遵曰：「今垂、釗相持，不可與解。使兩寇相弊，吾乘其後，此卞莊子之策也。」侍郎張騰曰：「垂強釗弱，何弊之乘？不如速救之，以成鼎足之勢。今我引兵趨中山，晝多設疑兵，夜多設火炬，垂懼必而自救。我沖其前，釗躡其後，此大妙之計，不可失也。」永曰：「遵言是也。」遂不從騰議。
　　時垂軍至黎陽，臨河欲濟，釗乃列兵南岸以拒之。垂遣別將將兵，虛屯為疑，乃自徙營就西津。去黎陽西四十里，計為牛皮船百餘隻，偽列兵仗；溯流而上。釗引兵趨之，垂潛遣王鎮等自黎陽津，夜以牛皮船濟，營於河南北，立營成列。釗還攻垂，垂命堅壁勿戰。釗兵往來大喝，攻營不拔，將引兵退去。
　　鎮等率兵出戰，慕容農自西津濟以兵夾攻，大破之，盡獲其眾及所統七郡三萬餘戶。釗命長子降西燕，歲余謀反，後被慕容永所殺。垂以章武王宙鎮滑台，崔蔭為司馬。蔭明敏強正，善規諫，宙甚憚之，簡刑法，輕賦役，流民歸之，戶口滋息。
　　卻說晉殷仲堪雖有時譽，資望猶淺，到官好行小惠，綱目不舉。南郡公桓玄負其才，以雄豪自處，朝廷疑而不用，年二十三，始拜洗馬。玄嘗詣琅玡王道子，值其酣醉，張目謂眾客曰：「桓溫晚途欲作賊，雲何？」桓玄伏地汗流不能起，由是不自安，而切齒於道子。後出補義興太守，鬱鬱不得志。歎曰：「父為九州伯，兒為五湖長。」遂棄官歸國，上疏自訟，不報。桓氏累世臨荊州，玄復豪橫，士民畏之。嘗與仲堪廳事前戲馬，以槊擬仲堪。參軍劉邁曰：「馬槊有餘，而精理不足。」
　　玄不悅，既出，仲堪謂邁曰：「卿狂人也。玄必使人殺卿，卿宜避之，我豈能相救耶？」仲堪即使邁避去，玄果使人迫之不及矣。征虜參軍胡藩過江陵，見仲堪曰：「玄志奢侈狂妄，君侯待太過，非計也。」藩內弟羅企生為仲堪功曹，藩謂曰：「殷侯倒戈授人，必及於禍，君不早去，悔無及矣！」羅企生遂同藩而歸。

第二八○回　燕王老叩囊底智
　　癸巳十八年秋七月，秦丞相竇沖以眾叛，自稱為秦王，改元秦。秦王登以兵二萬討之，沖大驚，使人求救於秦王萇。萇自將救，尹緯言於後秦王萇曰：「太子仁厚有聞，而英略未著，請使擊登以顯其威。」萇從之，使興將兵一萬，詐言去攻胡空堡。登聞知，去解沖圍，以兵救胡空堡，實興以兵暗襲西京，大獲而歸，復鎮長安，自是姚興名亦振。
　　十月，燕王慕容垂與諸臣議伐西燕。諸將曰：「永未有釁，我連年征伐，兵卒疲敝，未可伐也。」范陽王德曰：「永，國之枝葉，僭舉位號，宜先除之，以安民心。」垂曰：「司徒意正與吾同，吾雖老，叩囊底智，足以取之，終不留此賊以遺子孫也！」遂發兵中山，次於鄴。
　　時西燕王慕容永聞知，以兵分道拒守，聚糧台壁，遣兵戍之。既而垂屯兵於鄴西南，月餘不進。永疑垂欲詭道由太行人，乃悉斂諸軍，屯太行口，惟留台壁一軍。四月，垂引大軍出淦口，入天井關。五月，至台壁。台壁兵少，垂因此破之。永召太行兵回，自將精兵五萬拒之。垂陳兵於台壁之南，密計遣輕騎伏澗下，自戰偽退。永眾追之澗中，伏兵大發，斷其後，諸軍四面俱進，大破之。永大敗，走歸長子城。八月，垂兵追至，圍長子城。西燕王永困急，使人求救於晉、魏，兵皆未至。西燕將兵皆叛，開門納燕兵。燕王垂執慕容永斬之，得所統八郡七萬餘戶，勒兵而還。
　　卻說後秦王姚萇夢苻堅砍其頭曰：「吾待汝不薄，如何謀反害朕也？今日必砍殺你！」姚萇寤而驚悸成疾。十二月，萇疾甚，以眾還長安，召太尉姚旻、僕射尹緯等至長安，受遺詔輔政。並謂太子興曰：「有譭謗諸公者，慎勿受之！汝撫骨肉以恩，遇大臣以禮，待物以信，治民以仁，四者不失，吾無憂矣。」萇言訖而卒。姚興秘不發喪，自稱大將軍，欲率眾伐秦。

第二八一回　姚興舉兵伐苻登
　　甲午十九年春正月，秦王苻登設朝，將軍王成上言曰：「臣昨聞姚萇身死，其子姚興僭位，不為發喪，要來攻我。陛下宜乘其新喪，國內不定，以傾國之兵，先去討之，可復舊都也。」秦王登曰：「姚興小兒，折杖笞之耳，吾豈畏之哉！卿可為我前部先鋒，速出點兵，吾自為後隊，以兵接應。」於是王成以五萬兵為先鋒，秦王苻登領軍十萬為後隊，大刀闊斧，殺奔東來。早有探事軍人探知其事，即回長安，報知後秦王。姚興大驚，急聚文武，文武失色。班部中忽閃一人出曰：「兵來將擋，水來土掩，彼既來犯我境，陛下可自親征，則將士用命，何故驚耶？」眾視之，乃尚書令尹緯。是時姚興聞苻登領兵犯境，心中大驚，而問文武，文武失色，當尹緯出班，請後秦王親征。
　　後秦王從之，以尹緯、伊詳為左右將軍，乃起兵七萬來迎苻登。
　　後秦王姚興自以兵五萬為後隊，長驅並進而行。大軍已至涇陽，秦王苻登大兵亦到，兩軍各隔四五十里下營。
　　次日，尹緯使牙門將軍龔超領一軍出馬試戰。龔超出馬來與秦將田雙交鋒，戰不數合，龔超竟被田雙斬於馬下。余兵敗回來報尹緯，緯大驚，便差大將王來、廖嶷二人，引兵二萬出戰。田雙領兵已到，後秦二將領兵迎至，兩陣對圓，廖嶷出馬，王來把住陣腳，田雙挺槍來迎，兩馬相交，戰有十餘合，不分勝負。田雙佯輸詐敗。望陣而走，嶷拍馬便追，背後王來料田雙是計，慌忙驟馬出陣，大叫：「休趕！」廖嶷勒馬回時，田雙取流星錘追打來，一錘正中其背，打得嶷伏鞍而走。雙便待趕來，卻被王來接住，救得廖嶷回陣。田雙驅軍掩殺，兩軍混戰一場，後秦兵折亦多，王來引軍退回。嶷口吐鮮血，來報尹緯，說：「田雙英雄。」尹緯見折了一將，嶷又被打傷，急請伊詳商議曰：「如今田雙如此英勇，如何可破？今日之事，非將軍莫能敵也！而苻兵銳氣正盛，吾兵新敗，不可以力齲吾欲以計破之，用將軍一行，方可成耳！」詳曰：「用何計，我萬死不辭！」緯近詳耳邊說道：「如此如此！可破苻登也！」
　　詳曰：「我即依計而行。」言訖即出，作詐降書一封，差人去降苻登。
　　卻說秦王苻登正坐中軍，忽報山路中捉得奸細，言有機密事，特來求見大王，誤被伏路軍捉來，道乞退左右，方敢呈書。
　　秦王登盡叫帳下人退避了，其人曰：「小人是伊詳手下心腹人，蒙本官差遣，有書在身上。」苻登命急忙去其繩索，其人於貼肉衣領內，拆出密書，苻登看其書云：馬牧伊詳百拜，謹上大秦王陛下：念臣食秦祿，守秦西州，叨竊厚恩，無門可報。昨者誤從姚萇之叛，陷身於不義之中。
　　萇今已死，子興復位，寵信尹緯之愬，忘卻小臣之功。今幸陛下御駕親征，敬奉此書來降，乞賜聽納。來晚詳舉火為號，先燒盡姚興糧草，至晚陛下親提大軍來擊，臣等以兵內應，則姚興成擒矣。非欲立功報國，實欲贖罪。倘沭照察，速須來命。
　　秦王苻登看書畢，喜曰：「是天使吾成功矣！」賞其來人。
　　吩咐依期會合，不可有失。使人去了，乃喚田雙、王成等進內商議。秦王登曰：「今伊詳暗獻密書，舉火為號，令朕接應，卿可整備軍馬，來夜前去。」王成曰：「尹緯多謀，能使用人，恐防其中有詐。」秦王登曰：「姚興寵用詳，朕亦不信，今反親任尹緯，伊詳安肯聽其使令？卿等勿多有此疑心，朕自披掛，當先應敵。」於是二人不敢違命，即出點兵。
　　卻說使人回報伊詳，稱說來晚苻登以兵來應。伊詳將其言來達尹緯，尹緯喜曰：「苻登成擒矣！」遂喚廖嶷、王來二人至，曰：「你二人可引二萬軍伏於山南左右交牙谷中，待苻兵過了，可出搬木石，壘斷苻兵歸路，就將此兵掩回。」又謂伊詳曰：「公引一萬兵，伏於山傍，放火以誘其兵，其兵若到，乘時殺之。」又喚小將劉其至曰：「你可引兵五千，待苻兵敗，回至山南放火，燒其林木，彼兵自亂，吾以兵追捉苻登。」計議已定，諸將各自整點軍馬，依計而行。
　　次日黃昏左側，秦王荷登留太子苻崇，以兵五千守寨。自與王成、田雙以兵五萬，至一更起行。及至半路，望見前面尹緯寨中，火光沖天而起。秦王登曰：「可速行到寨。」因此五萬人馬，趕至寨前，鼓噪殺入寨中，不見一人出來，只是一個空寨。登驚說：「中計了！火速退兵！」忽聽得一聲炮響，寨後伊詳引兵殺出，正遇田雙交馬便戰；未有十合，田雙敗走。
　　苻登在先，領兵走還原路，至山南。卻見山上火起，燒著林木，苻兵亂竄。被劉其以五千兵乘勢殺出，殺死苻兵大半。苻登慌了，單騎走至交牙谷，路皆壘斷了，只得再殺回來。廖嶷、王成從谷內兩邊殺出，田雙緊跟保定而走。又遇尹緯大軍擁至，田雙舞刀直奔尹緯。尹緯持槍相迎，兩馬相交，戰不十合，田雙驚慌，措手不及，被尹緯刺殺於馬下。苻登拍馬沖走，被伊詳背後一箭，正中後心，落於馬下，被尹緯趕至，擒住苻登，押回大寨縛祝戰至天明，苻登大兵盡皆被他一陣殺了，只走了王成。尹緯將秦王苻登押至大寨，來見後秦王姚興。姚興傳旨，押出軍門斬之。尹緯方出傳令收軍，屯於（鄉巠）陽，犒勞六軍。
　　卻說王成見苻兵被殺過半，料必難以抵敵，乃上山越嶺而回自寨，保太子荷崇走回漢中城。聞秦王登被執殺之，王成恐眾散去，乃立苻崇為秦王，即皇帝大位，以安眾心。由此士民歸之，軍將未散。
　　卻說後秦王姚興使尹緯以兵過山南來，不見苻兵，乃是空寨，回奏後秦王姚興。姚興傳令收軍振旅，復還長安。群臣上賀，立姚興為後秦王，改元皇初元年。
　　三河王呂光以禿髮烏孤為河西都統。烏孤本鮮卑別種，與拓跋同一祖，後徙河西。烏孤雄勇有大志，與大將紛阤謀取涼州。紛阤曰：「公必欲得涼州，宜先務農講武，禮賢修政，然後可也。」烏孤從之。呂光遣使拜烏孤為鮮卑大都統，群下皆曰：「吾士馬眾多，何為屬人？」石直若留曰：「吾根本未固，大小非敵，不如受以驕之矣。待釁而動，則涼州可得也。」烏孤乃受之。
　　卻說秦、河二州牧乞伏國仁身死，其弟乾歸自立為涼王。
　　聞秦王苻登既死，其子苻崇即位於漢中，乃率部下五萬大軍，來攻漢中城。王成忙率兵五千出城共戰，交馬一合，王成被乾歸斬於馬下，余兵潰亂。苻崇見王成死了，自以禁兵出城拒之，與乾歸交鋒，亦未上十合，秦王崇被乾歸斬之，殺散殘兵，乃領眾出城。於是臨因之地，盡屬乾歸。乾歸始自立為西秦王，改元太初元年。
　　乙未二十年，時會稽王道子專權奢縱。趙牙、茹千秋皆捕賊之吏也，俱以諂賂得進。道子以牙為郡守，千秋為參軍。牙為道子開東第，鑿山穿池，工用巨萬。帝嘗幸其第，謂道子曰：「府內有山甚善，然修飾太過。」道子無以對。道子懼帝，謂牙曰：「上若知此非人力所為，汝當必死。」牙曰：「公在，牙何敢死？」營作彌篤。千秋賣官，招兵聚貨累億，搏平令聞人奭上疏言之，帝益惡道子，而逼於太后，不忍廢黜。帝乃擢王恭、殷仲堪、王珣、王雅等，使居內外要任以防之。道子亦引王國寶、王緒為心腹。由是朋黨競起，無復向日友愛之歡矣。
　　太后每和解之。徐邈言於帝曰：「漢文明主，猶悔淮南，會稽王雖有酣媟之累，宜加和好，以慰太后之心。」帝然之，又委任道子如故。

第二八二回　慕容垂舉兵伐魏
　　卻說北魏王拓跋珪大集文武，商議安內之策。當叔孫建曰：「安內之策，莫若富國強兵，則敵自服，而內始安。今國內狹隘，兵卒十萬，糧無支年，若欲安內，必須叛燕，侵取附寨諸部，方可聚兵。」魏王珪曰：「然！奈國內無良將堪領大兵，而行攻討。」建曰：「臣舉一人，氣度魁傑，武力絕倫，常用丈八蛇矛，每嫌細短，後令匠人大做之，猶嫌其輕，復輟大鈴於刀下。其弓力倍加常人，常以矛刺人，遂貫而高舉。又常以一手插矛於地，馳馬偽退，敵人爭取拔不能，彼引弓射之，一矢連射二三人，人皆怕之。每從先帝征討，先登陷陣，敵無眾寡，莫敢擋其鋒。因此勇冠一時，乃陛下宗室、陳留王拓跋虔也。陛下若用此人為將，征討諸部，無不克也。」魏王珪從之，宣陳留王拓跋虔至，謂曰：「安平公叔孫建稱卿有文武之才，薦卿為將，攻討諸部，以兵五萬，委卿前去征討附近諸部。」
　　拓跋虔曰：「臣願盡犬馬之勞，前去攻討諸部，不得其地，不敢生還。」言畢即出，點起軍馬，來犯燕境。
　　卻說後燕王設朝，群臣奏知北代魏王拓跋珪謀叛，遣陳留王拓跋虔以兵五萬犯境。燕王垂聞奏，即宣太子慕容寶、遼西王慕容農、趙王慕容麟至曰：「今魏拓跋珪謀叛，以拓跋虔為將犯境，汝可率兵八萬，自五原去伐魏王。」散騎常侍高湖諫曰：「魏與燕世為婚姻，結好久矣。間以求馬不獲而留其弟，曲在於我矣，奈何遽擊之？拓跋珪勇而有謀，幼歷艱難，兵精馬壯，未易敵也。太子年少氣壯，必小魏而易之，萬一不如所欲，傷將損兵，願陛下察之！」垂怒，免湖之官，即日令慕容寶等領兵起行。
　　斯時魏王珪聞知，乃問僚佐。張兗言於珪曰：「燕狃於屢勝，有輕我心，宜羸形以驕之，乃可克也。」珪遂從之，悉徙部落畜產，日渡河千餘里以避之。燕軍至五原，降魏別部三萬餘家，收穄田百餘萬斛，進軍臨河，造船為濟具。

第二八三回　太子寶敗參合陂
　　九月，魏王珪進軍臨河，燕太子寶列兵造船將濟，風吹其船泊南岸，是此難以進攻。魏王遣軍，獲其甲士三百餘人，皆釋而遣之。
　　初，寶之發中山也，燕王垂已有疾病，既至五原，魏王珪使人邀截中山之路，不與通其往來。忽垂遣人持書送來，被魏王珪之人將其使者執之。寶遂數月不聞垂之起居。魏王珪使所執之使者，臨河告之曰：「若父已死，何不早歸？」寶等憂恐，士卒駭動，寶即傳令暫且退兵。魏王珪探知，使洛陽公遵以七萬兵追燕軍之後。
　　十月，燕太子寶令軍燒船夜遁，是時河冰未結，寶以魏軍必不能渡河，不設斥堠。
　　十一月，暴風，冰合。聞寶兵退，珪乃引兵濟河，選精銳三萬餘騎，急迫之。
　　燕軍至參合陂，有大風，黑氣如堤，自軍後來，臨覆軍上。
　　沙門支曇猛曰：「魏軍將至之候，宜遣兵御之。」寶不聽，司徒德勸寶從之。寶乃遣趙王麟以兵三萬居軍之後，以備非常。
　　麟乃以曇猛之言為妄，縱騎遊獵，不復設備。
　　魏軍日夜兼行，至參合陂西，燕軍在陂東。魏王珪夜部分諸部，令士卒銜枚束馬口潛進。旦日登山，下臨燕營，燕軍大驚擾亂，珪縱兵直入燕營，鼓噪喧天。
　　燕兵大亂，慕容寶大怒，指揮大小三軍，盡力一齊死戰。
　　時寶自掣刀在手，引數百騎在後掠陣。卻才兩軍相合，忽然燕軍陣後西南上數百面戰鼓齊鳴，寶分後軍迎之。只見張兗一軍從西南上悄悄地殺來，燕軍大亂，魏兵從後殺來，慕容寶急忙退回。四下魏兵前後掩殺，燕兵大敗，慕容寶慌忙退回本寨，其寨已先被叔孫建引兵從後路抄入，奪去諸寨，以兵殺出。因此燕兵無營，心慌自亂，四下受敵，不能抵擋，軍皆潰散。慕容寶急喚慕容麟引水軍，一齊上岸步戰。時正遇著叔孫建，交馬十合，麟遮掩不住，慕容農引兵助戰，張兗一見，持槍來迎。
　　兗顯平生氣力，殺退慕容農。慕容麟見慕容農敗，不敢戀戰，二人合兵，保著太子慕容寶走回水寨。旱寨之兵都被魏兵殺盡，水軍亦逃潰一半。
　　當時慕容農上言於寶曰：「今旱寨已失，水軍逃散，難以與敵。不如乘其未定，盡燒戰船，領水軍步走，否則成擒。」
　　寶從之，將戰船盡行放火燒訖，引水軍上岸，漏夜步走。至西平，忽然前軍喊起，慕容寶與慕容麟、慕容農三人，拍馬奔陣，正遇魏將陳留王拓跋虔，以兵阻路，三人各以兵器來戰拓跋虔。
　　拓跋虔抖擻精神，全無懼怯，獨戰三將，三將只好遮攔。正戰間，後面大兵趕至，因此燕兵大亂，各自逃生。慕容寶三人見自軍奔潰，無心戀戰，隔開軍器，殺開血路，各自奔去。時燕軍被魏兵殺死者萬人，洛陽公遵還兵擊其前，復擒四五萬人，寶等單騎僅以身免。
　　珪欲釋燕臣有才者用之，其餘給衣糧放還，以招懷中州之人。中部大夫王建曰：「燕眾強盛，不如悉殺之，則國空虛，取之易。」珪從之，乃盡坑之而還。
　　慕容寶敗回見垂，垂大怒，司徒德言於垂曰：「彼以參合之捷，有輕太子心，宜及陛下神略以服之，不然將為後患。」
　　垂乃練兵中山，以期明年舉兵伐魏。

第二八四回　燕王鑿道去伐魏
　　丙申二十一年閏二月，燕王垂留范陽王德守中山，自將兵十萬，出外屯城。謂眾將曰：「前次太子寶以兵鑿山從五原而入，至魏人有備。今吾以兵虛聲從五原去，彼必盡屯兵守五原。吾以大兵密登逾青嶺，經天門，鑿通道，直指雲中，先攻平城，出其不意，則珪可擒。」諸將曰：「陛下神策，正合臣心。」
　　言訖，垂命三軍密逾青嶺，鑿山為道，直至雲中，魏人不知。
　　是時陳留王拓跋虔鎮平城，不覺垂兵直至城下，措手不及，被垂身先攻城，將士齊登，力攻半日，攻陷平城。虔見燕兵強盛，單兵走回。是以魏兵敗死，燕軍盡收其部落而進。
　　時魏王珪聞知，震怖欲走。諸部皆有二心，珪不知所適。
　　時，垂過參合陂，見積骸如山，問知是太子寶敗死之兵，垂為之設祭。軍士慟哭，聲震山谷。垂慚憤嘔血，由是發疾，至此愈篤。當慕容農至，上言曰：「今懸軍深入，其地無城，陛下龍體不安，倘敵兵擁至，何以拒迎？」後燕王垂曰：「卿可調六軍，築長城西北，據而待之，可保全也。」因是農調軍築城完畢，後燕王垂疾甚，領諸文武大軍，還至上谷。
　　卻說北魏王拓跋珪，聞知燕王垂親提大軍至平城西北，乃亦自提軍十五萬，來平城西北拒，軍至平城，燕軍已退。
　　卻說後燕王垂，其疾愈甚，召太子慕容寶、遼西王慕容農、趙王慕容麟入臥所，謂太子寶曰：「吾命將盡，不能復起，我死之後，不可發喪，緩緩而退，魏兵不敢追趕。」又謂農等曰：「朕今不幸，在此而亡，汝等公卿大臣，都要依吾平日法度行之，不可改易，吾所用之人，不可廢黜。汝等善事太子，各宜盡忠藎之志，休懷不義之心。」又謂太子寶曰：「火速還都，不宜延滯。」言訖而薨。慕容垂在位十三年，壽七十一，在此而薨。太子慕容寶依垂之言，秘喪不發，收斂入棺，傳令緩緩而退。魏王珪疑其無故而退，必然有計，因此不追，引兵而還。
　　至四月初旬，寶全軍回至中山城，始舉哀發喪。喪事畢，群臣立慕容寶即皇帝大位，國號大燕，改元永康元年。

第二八五回　燕太子慕容寶立
　　初，燕王垂先段氏生子令、寶，後段氏生子朗、鑒，愛諸姬子麟、農、壟柔、熙。寶初為太子，有美稱，已而荒怠，中外失望。後段氏嘗言於垂曰：「今國步多艱，太子非有濟世之才也。遼西、高陽二王，陛下之賢子，宜擇一人，付以大業。
　　趙王麟奸詐強愎，必為國患，宜早圖之。」寶善事垂左右，左右多譽之者，故垂以為賢，謂後段氏曰：「汝欲使我為晉獻公乎？」段氏泣而退，告其妹范陽王妃曰：「太子不才，天下所知，吾為社稷言之，主上乃以吾為驪姬，何其哀哉！太子必喪社稷，范陽王有非常器度，若燕祚未盡，其在王乎？」寶、麟聞而恨之。至是寶使麟謂段氏曰：「宜早自裁，以全段宗。」
　　段氏怒曰：「汝兄弟不難逼弒其母，況能守先業乎？且吾豈愛死，但念國亡不久耳！」遂自殺。寶、麟以段氏謀廢嫡統，無太后道，不宜成喪。中書令眭邃揚言於朝曰：「子無廢母之禮，漢安思閻後親廢順帝，猶得配享太廟，況先後暖昧之言乎？」
　　乃成喪。
　　卻說後秦給事古成詵，風韻秀雅，確然不群，每以天下是非以為己任。時京兆尹韋高居母喪，慕阮藉之為人，無哀作樂，飲酒彈琴。詵聞之而泣曰：「父母之恩，厚重天地，無以報德，反此亂倫？吾當以私刃斬此不孝之子，以崇風教之明！」遂持劍欲來殺高。高聞懼，逃匿，終身不敢見詵。後秦王興聞知，擢為黃門侍郎。
　　六月，三河王呂光自即皇帝大位，以世子呂紹為太子，國號大涼，改元龍飛元年。置百官，遣使拜禿烏孤為益州牧。烏孤謂使者曰：「呂王諸子貪淫，三甥暴虐，遠近翻怨，吾安可違百姓之心，受不義之名乎？」留其鼓吹習儀，謝而遣之，不受其命。

第二八六回　孝武暴崩立太子
　　卻說北魏左司馬許謙，上言於魏王拓跋珪曰：「臣近聞鳳凰來儀，蛟龍出見，此乃大王之德，故有此瑞也。今大王德比唐虞，明方文武，可即皇帝大位，以安士民。」群臣皆曰：「司君之言是也。」於是魏王珪從之，稱尊號，遂即皇帝位，國號大魏，改元皇始元年。始建天子旌旗，出警入蹕，加封大臣。
　　卻說晉孝武帝秋九月，起造清暑殿居之，始為長夜之飲。
　　太史令奏：「長星見，國將亡。」孝武帝心甚惡之，乃入華林園，舉酒對天，祝之曰：「長星長星，勸汝一杯酒，自古寧有萬歲天子耶？」是時，太白連年經天，地震水旱，災異屢變，孝武不以為意，不能改也。時帝嗜酒荒淫，內殿外人罕得進見。
　　張貴人寵冠後宮，時年近三十，帝戲之曰：「汝以年亦當廢也，吾意欲更屬少者。」已而醉寢清暑殿貴人使婢以被蒙帝面而弒之，重賂左右，謂帝暴疾崩。
　　時太子闇弱，會稽王道子昏荒，遂不復推問。王國寶夜叩禁門，欲入內殿，王爽侍中曰：「大行晏駕，皇太子未至，敢入者斬！」國寶，乃王爽之弟也。帝既崩，太子入內，與群臣發喪，殯葬山陵。孝武帝在位二十一年，壽三十五而暴崩。太子即位，道子進位太傅、揚州牧、假黃鉞。太子幼而不慧，口不能言，至於寒暑饑飽，亦不能辨，飲食寢興，皆非己出。母弟琅玡王德文常侍左右，為之調度。
　　初，國寶黨附道子，驕縱不法，武帝惡之。國寶懼，遂更媚於帝，道子大怒，以劍擲之。及帝崩，國寶復事道子，同王緒共為邪謀。道子又倚為心腹，遂兼管朝權，威震內外。王恭入赴山陵，每正色直言，道子憚之，深布心腹。而王恭每及政時，輒厲聲色，道子遂欲圖之，朝臣勸恭誅國寶。王珣曰：「彼罪逆未彰，今先事而發，必失朝野之望者。其不改，惡布天下，然後順眾必除之，亦無不濟也。」恭乃止。既而謂珣曰：「比來視君，一似胡廣。」珣曰：「王陵廷爭，陳平緘默，且問歲晏何如耳？」王陵與王恭還鎮，謂道子曰：「主上諒暗，塚宰之任，伊、周所難，惟大王親萬機，納直言，放鄭聲，遠佞人。」國寶等愈懼。

第二八七回　魏王舉兵大伐燕
　　卻說魏王珪潛使叔孫建、於栗磾以兵五千，先去開韓信故道。自率大軍共四十萬，南出馬邑，大舉來討後燕王慕容寶。
　　旌旗絡繹二千餘里，鼓行而前，人馬皆驚。軍至界首，始傳詔右將軍封真引兵二萬，從東道襲幽州。真得詔，領兵望東道而去。九月戊午，魏大軍至陽曲。魏王引諸將上西山，觀晉陽不遠，即下山大驅軍馬進發。
　　後燕并州牧、遼西王慕容農使人打探，聞魏王珪起傾國之兵五十萬，從晉陽而來。慕容農大驚，乃引眾出戰，不勝，棄城走還中山。
　　魏王珪率兵入屯并州。至冬十一月，驅兵又行，大軍已至真定。真定守宰陳人皆出投降，益助糧草。魏王軍威勢大，聞者皆驚。自常山以東，守宰或棄城奔竄，或詣軍門拜投，因之燕之諸郡，皆望風附魏。惟中山、鄴、信都三城不下，為燕死守。時天寒冷，魏王傳詔，令六軍權屯休進，以待來春。因此諸軍皆據城而屯祝魏王珪軍至晉陽，慕容農以兵出，與魏軍戰，敗，投奔司馬慕輿嵩。司馬慕輿嵩私降於魏，閉門拒農。
　　農大泣，遂東走還，魏獲其妻子，燕軍盡沒。農獨與三騎逃回中山，魏遂取并州。初建台省，置刺史、尚書郎以下官，悉用儒生為之。故凡土大夫詣軍門者，皆引入存慰，使人人盡言，少有才用，鹹加擢敘。以張恂等為諸郡守，招撫離散，勸課農桑。
　　燕王寶聞魏軍將至，與百官議於東堂。苻漠曰：「魏軍勢大，若縱之直入，則吾軍不能敵也，宜據險以拒之。」眭邃曰：「魏多騎兵，馬上繼糧，不過旬日。宜令郡縣聚民千家為一堡，清野以待之，彼不過六旬，食盡自退而走矣。」封懿曰：「魏兵數十萬，民雖築堡，不能自固，是以聚兵及糧以資之也。且動搖民心，示之以弱，不如阻關拒戰。」趙王麟曰：「魏鋒不可當，宜先守中山，待其敝而乘之。」於是寶命修城積粟，為持久之備。悉以軍事委麟拒魏。
　　初，魏王珪使冠軍將軍於栗磾，潛從晉陽開韓信故道，自井陘趨中山，進攻常山，拔之，郡縣皆降。惟中山、鄴、信都三城為燕守，珪命東平公儀攻鄴，冠軍王建攻信都，珪自進攻中山。既而謂諸將曰：「中山城固，急攻則傷土，久圍則費糧，不如先取信都，然後圖之。」乃引兵而南，軍於魯口。高陽太守崔宏不敢出拒，奔走海渚。珪素聞其名，使吏兵追獲，以為黃門侍郎，與張兗對掌機要，創立法度，制律令。屈遵降，以為中書令，出納號令，兼總文誥。
　　卻說魏東平王拓跋儀奉珪令，以兵二萬來攻鄴。燕范陽王慕容德曰：「敵眾我寡，彼強我弱，何以迎敵？」諸將曰：「拓跋儀自入吾境，屢獲大勝，必謂吾不敢動。儀來遠涉艱難，士卒疲病，可選精銳，夜攻擊之，可擒儀矣。」德然其計，使南安王慕容青等以兵一萬五千人，去擊魏兵。至更，儀兵至鄴北十里內，正安營，青兵馳入混戰。魏兵大亂，自相踐踏，殺死者五六千人。儀大敗走還。魏東平王儀，既攻鄴，被燕范陽王德使南安王青等，夜攻破之，以軍遠屯新城。青等使人請添兵追擊之。別駕韓（蝔禲^曰：「古人先計而後戰，魏軍不可擊者四：懸軍遠客，利在野戰，一也；深入近畿，屯兵死地，二也；前鋒既敗，後陣方固，三也；彼眾我寡，不敵，四也。我軍自戰其地，動而不勝，眾心難定，城隍未修，敵來無備，不如深溝高壘以自固，待其師老，然後擊之。」德從之，召青等引兵還城。
　　丁酉正月，晉帝加冠軍王珣為尚書令，王國寶為左僕射。
　　二月，魏賀訥聞儀兵敗，遣弟賴盧率兵二萬來會東平公儀攻鄴。賴盧自以王舅，不受儀節度。儀司馬丁建陰遣人與燕通，建從內而間之，因此二人不和。會賴盧營失火，建乘間謂儀曰：「賴盧燒營為變矣。」儀懼，遂引兵而退，賴盧亦退。建率眾來見德降燕，且言儀師老可擊。於是范陽王德以兵漏夜追擊，儀兵大敗，十損其七，退屯別地。
　　三月，魏王珪詔令大軍並進攻中山，使冠軍將軍王建、左軍將軍李粟率兵五萬，去攻信都。又使東平公拓跋儀率兵五萬，復攻鄴都。三將臨行，魏王珪謂曰：「信、鄴桑棗之木，乃生民之本，不可傷伐，留與養命。」三將得詔語，各領部兵，依詔前去。時中山饑甚，戊午日，魏大軍至鉅鹿之柏離塢。次二日，六軍都至滹沱水，因雨大不堪進兵，就傍岸安營。
　　卻說後燕王慕容寶聞魏兵屯於滹沱水邊，傍岸下營，急與文武商議。文武曰：「今吾聞魏軍屯於滹沱水邊，其勢易攻，正當乘其勞頓，今晚領傾國之兵，去劫其營，攻其無備。彼退，又有水阻不能還，可令其三軍盡為魚矣，則拓跋珪亦成擒耳！」
　　燕王寶曰：「此計甚妙。」於是燕王寶傳詔令六軍文武，俱各披掛，至夜去劫魏營。大軍十萬人，文武盡依計而行。
　　是夜，月明如晝，燕王寶以軍二十萬，俱各出城驅馳。將到魏營，燕王寶命鳴鑼擊鼓，喊殺連天，殺入魏營。魏兵果無準備，自亂混戰，殺散。
　　魏王珪在中軍，聽得喊聲大起，鼓噪喧天，知是燕兵劫寨，急忙起來，不及衣冠，蓬頭跣足，親自擊鼓，聚集眾將。俄而左右及諸軍將士稍集，傳令張兗排設奇陣，點起火把，高照營內。張兗、叔孫建等分頭縱騎衝出，正遇崔逞，交馬一合，便把崔逞殺去。其餘燕軍，見有準備，俱各亂退，不分隊伍，被魏王揮兵掩殺，殺得燕兵都棄刀槍，各自逃生，燕兵大敗。燕王寶收軍，走還中山。魏王珪六軍獲得器械十數萬，捉得崔逞、閔亮二人，二人請降，魏王赦之而受其降。
　　初，燕清河王會表求赴國難而無行意，遣將軍庫宥官偉、余崇將兵五千為前鋒。偉屯兵盧龍近百日，會不發，崇等不敢行。燕王寶怒，使人切責之，會不得已，以治行簡練為名，復留月餘。偉使輕軍前行通道，且張聲勢，諸將皆畏避不欲行。
　　余崇奮言曰：「今巨寇滔天，京都危迫，匹夫猶思致命以救君父，諸君荷國寵任，而更惜生乎？若社稷傾覆，臣節不守，死有餘辱。諸君安居於此，崇請當之。」偉給步騎五百人。崇至漁陽，遇魏兵，擊卻之，眾心稍振。會始乃上道，至是月，始達薊城。
　　魏王圍中山既久，城中將士皆欲出戰。高陽王隆曰：「拓跋珪雖獲小利，然屯兵經年，士馬損傷大半，人心思歸，諸部離散。若因我之逸，乘彼之衰，往無不克。如持重不決，將士氣喪，事久變生，雖欲用之，不可得也。」寶然之，獨趙王麟每阻其議。隆成列而罷者數四。眾大恨麟，麟以兵劫北地王精，使率禁兵殺寶，精以義卻之。麟怒，殺精，出奔西山，依丁零餘眾，於是城中震駭。寶恐麟奪，合軍據龍城，乃召隆及遼西王農，謀走保龍城。隆曰：「今欲北遷，亦事之宜。然龍城地狹民貧，若以中國之用，取足於中，難望有助。若節用愛民，務農訓兵，數年之中，公私充實。而趙、魏之間，厭苦寇暴，民思燕德，庶幾返旆，克復故業；如其不能，則憑險固自守，亦足以優遊養銳耳！」寶然之，遂夜與太子策及壟農等，率萬餘騎出赴會軍，城中無主，百姓惶惑。
　　魏王珪聞知寶走了，欲夜入城。將軍王建志在擄掠，乃言恐士卒盜府庫之物，請俟明旦，珪乃止。燕開封公詳欲走，未行，城中立以為主，閉門拒守。魏王珪率眾攻之不拔，使人臨城諭之，士庶皆曰：「群小無知，恐復如參合之眾，故苟延旬月之命，是以不降耳。」魏王珪顧王建，大罵而唾其面，復令攻城。

第二八八回　燕王寶走奔龍城
　　至四月，魏軍糧盡，魏王珪心甚憂之，而問崔逞曰：「目今軍糧不繼，卿有何計可辦？」逞進言曰：「飛鴞食葚而改音，《詩》稱其事，今此處甚多，陛下何不使六軍取之，以充軍食，可支數月耳！」魏王珪曰：「然！」於是傳詔六軍，速去收葚而食之。兵既收食，忽諸部大人長孫嵩等進言於魏王曰：「葚乃禽獸之食，人若久食必殂，陛下可禁六軍勿食。」魏王珪疑崔逞侮慢，而不食則有饑色，欲縱軍食之，恐久見殂，心猶豫間，崔逞又曰：「陛下可使六軍及時收葚，過時則落盡無矣。」
　　魏王珪怒曰：「內賊未平，兵眾安可棄甲而收葚乎？」遂弗聽。
　　使人詔東平公儀領軍還鉅鹿。
　　卻說慕容詳被困於中山，城中糧盡，遂問於眾文武，文武曰：「臣聞魏人軍糧亦盡，不久必去，去則可令附近人運之。」
　　時燕王寶走出中山，清河王會率騎兵三萬，迎於荊南。寶怪會有恨色，遂將其兵分給遼西王農及高陽王隆，盡徙薊中府庫，北趨龍城石河。珪引兵一萬追之，及寶於夏莫澤，會整陣與戰。
　　農、隆等將南來一千餘騎沖之，魏兵大敗。農追下百餘里，隆謂陽理璆曰：「中山積兵數萬，不得以展吾志，今日之捷，令人遺恨。」因慷慨流涕。
　　會既敗魏兵，含恨滋甚。隆屢訓責，會益忿怒，遂謀為作亂。寶聞之，密渭農、隆口：「觀道通志趣，必反無疑，宜早除之。」農、隆曰：「會遠赴國難，逆狀未彰而遽殺之，豈獨傷父子之恩，亦甚大損威望。」會聞之益懼，夜遣人數百襲殺隆於帳下，慕容農被重創不能起。寶欲討會，乃佯為好言以安之，計以明日召群臣食宴而殺會。會果至就坐，寶目慕輿滕，滕即起拔刀刺會，傷首不死，走赴其軍，勒兵攻寶。寶率數百騎馳走龍城，會引兵追至城下，城中將士皆憤怒，寶令出戰，大破之。待御郎高雲復夜率兵擊之，會眾潰奔中山，入見慕容詳，詳問其故，令人殺之。於是寶以雲為將軍，養以為子。雲，高句麗之支屬也，雲遂盡心事寶。
　　時涼王呂光以西秦王乾歸數反覆，令呂延、呂纂舉兵伐之。
　　西秦群臣大懼，請東走成紀，乾歸曰：「軍之勝敗，在於巧拙，不在眾寡。光兵眾而無法，弟延勇而無謀，不足憚也。且其精兵盡在延所，延死，光自走矣。」光軍長驅，遣弟太原公呂纂攻金城，天水公呂延攻臨洮、武始、河關，皆克之。乾歸計使百姓哄延兵曰：「乾歸聞將軍兵至，其眾潰走，去奔成紀矣。」
　　延信，欲輕騎追之，司馬耿稚諫曰：「乾歸勇略過人，安肯望風自潰？且告者視高色動，殆必有奸。宜整軍而前，使步騎相屬，俟諸軍畢進，然後攻之，無不克矣。」延曰：「此事是實，君休疑心。」言訖，引兵百追之，與乾歸遇。延與歸對陣，兩下交鋒，不上數合，延被歸斬於馬下，其眾敗走。呂光聞延已死，遂大驚，引兵走還姑臧去了不出。

第二八九回　蒙遜結盟報父仇
　　初，張掖盧水胡沮渠羅仇，乃匈奴沮渠王之後也，世為部帥，涼王呂光以為尚書。及呂延敗死，羅仇弟三河太守麴弼謂羅仇曰：「主上荒耋信讒，今軍敗將死，正是猜忌智勇之時也。
　　吾兄弟必不見容，不如勒兵向西平，出苕藋，振臂一呼，涼州不足定也。」羅仇曰：「吾家世以忠孝著於西土，寧使人負我，我不負人也。」已而，光果殺羅仇及麴弼。
　　羅仇之弟子蒙遜，雄傑有策略，通經史，收其父喪歸葬。
　　會者一萬餘人送喪。蒙遜哭謂眾曰：「呂主無道，多殺不義，今欲興兵雪吾父之仇，復上世之業，何如？」眾稱萬歲。蒙遜遂結盟，從此起兵聚二萬人，攻涼臨松郡，拔之，乃以兵眾屯據金山城。
　　涼王呂光聞蒙遜謀叛，使呂纂將兵一萬七千，擊沮渠蒙遜，蒙遜破之。蒙遜從兄男成，亦攻建康，遣使說太守段業曰：「呂氏政衰，人無容處，瓦解之形，昭然在目。府君奈何以蓋世之才，欲立忠於垂亡之國？男成等既倡大義，欲屈府君擁臨涼州，何如？」業許之，男成率眾入城，尊業為涼州牧、建康公。
　　業以男成為輔國將軍，委以軍國之任。蒙遜率眾歸降，業以為鎮西將軍。呂光命呂纂再討之，不克，後為北涼。時呂纂與段業相持。
　　卻說涼州太守郭□善天文，國人信之。會熒惑守東井，謂僕射王詳曰：「涼之分野，將有大兵，吾欲與公同舉大事，何如？」詳從之，事洩，被誅，摩走據東苑以叛。涼王呂光大懼，遣人召太原公纂回兵討之。纂將還，請將曰：「段業必躡軍後，宜潛師夜發。」纂曰：「以業無雄才，憑城自守，若潛師夜發，適足以張其勢氣耳，不如告之，彼以為詐，必不敢出。」乃遣使告業曰：「郭□作亂，吾今返都，卿能決戰，可早出城。」
　　業果不敢出，於是纂全師而還。
　　纂司馬楊統欲殺纂，而推其從兄楊桓為主，桓怒曰：「吾為呂氏臣，安享其祿，危不能救，豈可復增其亂乎？呂氏若亡，吾為弘演矣。」桓不從，統遂走降□。呂纂兵還攻之，大破之，乃得入姑臧。涼人張捷等招集戎夏三千人，據休屠城接□，共推涼後將軍楊軌為盟主，起兵為亂。
　　卻說晉王國寶、王緒，依附會稽王道子，納賄窮奢，不知紀極，惡王恭、殷仲堪，勸道子裁損其兵權。恭等繕甲勒兵，表請北伐。道子疑之來攻己，請帝下詔，以盛夏妨農，悉使解嚴。恭大怒，乃遣使與仲堪謀討國寶等。桓玄亦以仕不得志，欲借仲堪之兵勢以作亂。聞知王恭書來，乃說仲堪曰：「惟患國寶相斃之不早耳！今既執大權，無不如志，若發詔征君，何以處之？」仲堪曰：「計將安出？」玄曰：「孝伯疾惡深至，宜潛與之約，興晉陽之甲，以除君側之惡。玄雖不肖，願率荊楚豪傑荷戈先驅，此桓、文之勳也。」仲堪然之，乃出外與雍州刺史郗恢，內與從兄南蠻校尉殷仲覬、南郡相江績謀之，覬曰：「人臣當各守名分，朝廷是非，豈藩屏所得問？晉陽之甲，不敢預聞。」績亦極言之不可。覬恐績及禍，和解之。績曰：「大丈夫何至以死相脅耶？江仲元行年六十，但未獲死所耳。」
　　仲堪憚其堅正，正以楊儉期代之。朝廷聞之，征績為御史中丞，覬遂以疾辭位。仲堪往省之曰：「兄病殊可憂。」覬曰：「我疾不過身死，汝病乃當滅門，宜深自愛，勿以我為念。」郗恢亦不肯從，仲堪心疑未決。會王恭使至，仲堪乃許之。恭甚喜，上表罪狀國寶，舉兵討之。表至，內外戒嚴，國寶懼，不知所為，遣數百人戍竹裡，夜遇風雨散歸。王緒說國寶殺王珣、車胤，以除時傑，挾君以討二藩。寶召車胤至，不敢害，更問計於珣，珣曰：「王、殷與卿素無深怨，所競不過勢利之間耳。」
　　國寶曰：「彼將曹爽於我乎？」珣曰：「是何言歟？卿寧有爽之罪，孝伯豈宣帝之儔耶？」又問計於車胤，胤曰：「今朝廷遣軍，恭必據守，若京口不拔，王、殷奄至，何以待之？」寶懼，遂上疏解職待罪。道子暗懦，欲求姑息，乃賜國寶死，斬頭於市。遣使詣恭，恭乃罷兵還京口。仲堪初疑不敢從，聞國寶死，始抗表舉兵，道子以書止之，仲堪乃還。

第二九○回　魏以甲子拔中山
　　卻說魏王珪謂諸文武曰：「慕容寶志不能立，乃出北遁。
　　今眾立慕容普陵為主，慕容麟必懷不忿之心。吾急攻之，彼必死守。目今吾軍糧盡，不如暫還，去據南城，待其二子內亂，然後乘之而入，則二子成擒矣！」群臣曰：「陛下聖策，非臣所能及也。既如此，宜即解圍南還，以待其變。」魏王珪曰：「賊人多謀，不可急離。可令靈壽領一軍，朝夕耀武揚威，以示城內。」魏王珪引諸軍退屯於南城。
　　時中山糧已盡，燕王慕容普陵心中大憂，烏丸部將軍張讓進計曰：「今城中糧盡，百姓無食，大王可使饑民出城求降乞食。魏兵不備，臣以兵五千，從百姓中殺出，可破魏師也。」
　　普陵從之，示告城中，令百姓饑者出降求食。張讓開北門出，百姓一萬人，手執降旗在先來降。靈壽不知是計，乃曰：「吾知城中甚饑，百姓受苦，既來降者，不壞汝，汝可自去討食。」
　　於是百姓各散。俄而城內張讓以五千人殺出，魏兵大亂，靈壽見兵出，急忙上馬持槍，喝將軍馬擺開與戰。二人交鋒，不上二十餘合，魏兵漸漸圍裹將來。張讓見魏兵圍來，恐不能敵，將軍器收了，驟馬殺開一條血路，沖走出來，不敢復還本城，因此收軍屯於北山，靈壽復兵圍城。
　　卻說慕容麟在西山使人探聽中山消息，使人回報：「燕王慕容寶北遁和龍，城中諸將立慕容普陵為燕王而守中山。魏王珪糧盡，令靈壽以五萬兵圍中山，自以大兵退屯南城。中山糧亦盡，慕容普陵使百姓詐降，遣張讓以五千精兵，在百姓後殺出，攻其無備，兵少反被魏兵殺敗，不敢入城，目今走屯北山。」麟大怒曰：「普陵豎子，何敢妄自尊大而稱號焉，吾必殺之！」大將丁零曰：「目今張讓以兵五千屯在北山，不如遣人召來，以十分恩義重撫之，令其順主公，使其為前鋒將軍，叫開中山城門，先殺普陵，主公自為趙王，據中山，聚集三軍，可破魏兵。」麟從之，曰：「卿可代我為使，去召張讓來歸。」
　　丁零欣然領命，來至北山，謂張讓曰：「趙王麟現屯西山，聞將軍在此，令某特請將軍到寨，一同商議破魏，將軍可即與吾同往。」張讓曰：「吾聞趙王出奔，何以還在西山？既然有召，我即領眾同往。」言訖，遂以部下之兵，一同來至西山，入中軍見趙王麟。麟出位接之，問勞畢，賜坐謂曰：「將軍乃關雲長之儔，勇略俱全，吾有一事，相煩將軍，共成大功，卿意雲何？」讓曰：「臣久食燕祿，常思報效，既來遣臣，安敢推委？願聞所使，萬死不辭！」麟曰：「普陵無知，妄自尊大，吾欲以兵誘開城門，殺此跋扈，非將軍莫能。若將軍肯為，其功實出將軍之賜也！」讓曰：「殿下既主計此，臣惟命是從。臣今夜引兵在前，誘開城門，殿下可速引兵來應。」於是計議已定。至夜，張讓引兵先行，麟同丁零伏兵在後，悄悄抄城後東門，來至城下叫門。城上將士認得是張讓兵還，乃急開城門，放讓及軍士一擁而入。麟、丁零伏兵雜於其中，一同進城。是夜，賀使大將丁零調兵守營，自以五千兵斬門而入後殿，至臥所，把普陵殺訖。次日，麟召文武集於朝堂謂曰：「普陵妄自尊大，昨夜吾同張讓兵還而入，已將殺之。今吾兄燕王不知何往，吾自權攝趙王之位，以拒魏兵。」群臣皆稱萬歲，曰：「願從尊命！」於此慕容麟乃即大位，封賞功臣，以烏丸張讓為大將軍，以丁零為前將軍，二人皆掌兵權。
　　是日，同諸文武商議守戰之策，諸將皆曰：「今城中饑饉，柴米皆在城外諸邑所備，幸魏兵昨日自退而去，倘魏兵再來圍住，內無糧草，外無救兵，士民振恐，恐其日久生變，亂則必被擒矣。不如乘其未至，以兵去據新市城，拒住魏兵之路，就食其城之糧，可保萬全。」趙王麟曰：「汝等之計，正合朕心。」於是便與文武率三萬五千兵出據新市城，以拒魏兵。
　　六月甲子晦日，靈壽退軍來見魏王珪及說普陵被麟殺死而自立，目今以軍出屯新市城。魏王珪聞說，慕容麟自即大位，以軍屯新市而拒敵，遂令進兵攻之。當時太史令龜崇曰：「不可，容待旦日以進。」魏王珪曰：「如何不可？」崇曰：「昔紂以甲子日亡，先人謂之疾日，故兵家忌之，以為不吉，故不可進也。」魏王珪曰：「紂王以甲子日亡，而武王不以甲子日興乎？」崇無以對，遂進兵。
　　至十月甲戌，軍至義台，慕容麟率兵阻住去路。魏王珪使張兗出陣，慕容麟亦親自出陣，兩軍混戰。張兗與慕容麟二人交鋒，在陣前大戰，未上三十餘合，慕容麟氣力漸乏，只好架攔，因此收回軍器，拍馬便走。被魏王珪揮軍大進，奮勇殺死燕兵二萬餘人，追下五十餘里。麟勢迫，退走去鄴。次日，魏王珪催兵大進，攻拔中山城。珪兵遂入屯於城中，得燕府庫財寶，頒賞諸將士。

第二九一回　慕容德稱王滑台
　　戊戌二年正月，趙王慕容麟被魏軍殺敗，來至鄴城，見叔范陽王慕容德。德問曰：「聞你在義台與魏兵交鋒，如何來此？」麟曰：「魏兵勢大，因此大敗。見吾叔父，商議復仇。」
　　德曰：「吾此處兵少，亦不敢妄動。」正議之間，細作回報魏王珪親率大軍，將至鄴境。德大驚，慕容麟曰：「鄴城不固，不如徙據滑台堅守之，待其師老糧盡，然後擊之，可復業也。」
　　德乃從之。即時領兵擁至黎陽，拘集船隻，三軍皆上船，欲南渡滑台。忽遇風暴，其船盡沒，慕容德傳令三軍，依前上岸，因此無船過江。正在猶豫之間，忽有探馬來報，魏兵將至，只隔五十里到此。慕容德與慕容麟二人，心中憂悶不悅，天色已晚，只得權屯岸邊，正欲以待來早，討集船隻渡江。是夜，月白風清，江中流澌凍合。慕容德與慕容麟睡不安席，起來向江邊一看，但見江水盡皆凍合成冰。德等大喜，拜謝天地，急忙傳令三軍，一齊踏冰渡江。德軍過了，卻好天明。魏兵及至，而其冰已消，因此德軍逃得此難。魏兵聞說，皆曰：「此天神助之也！」慕容德遂改黎陽名為天橋津，引眾奔入滑台，屯紮軍馬，提調守城。
　　魏王珪見慕容德走入滑台，乃來引眾至鄴城。
　　卻說范陽王慕容德既至滑台，景星見於箕尾，白玉出於漳水，狀若國璽，百姓拾得，將來呈上與慕容德。因是趙王慕容麟上言曰：「今慕容寶雖襲大位，志不及於先人，而有將廢之征。自叔父徙居滑台以來，天垂景象，地呈寶玉，流澌凍合，祥瑞屢見，此乃叔父之大德，是有吉兆以先應。叔父宜應先燕王故事，自繼大位，可保燕祚可復。」慕容德曰：「若為此事，是篡逆也。」麟曰：「今慕容寶初立，士民不歸，郡邑已失，為魏所有。叔父若不自立，待社稷傾覆，再復甚難。」於是慕容德自立為南燕王，遂改元燕平元年。

第二九二回　燕蘭汗謀亂燕室
　　初，燕人有自中山至龍城者，言拓跋珪衰弱，於是燕王寶欲復取中原，調兵悉集。至是聞中山已陷，乃命罷兵。遼西王農曰：「遷都尚新，未可南征，宜因使師襲庫莫奚，取其牛馬，以充軍資。」寶從之，北行渡澆洛水。會南燕王德遣使言珪西上，國中空虛，宜速起兵。寶大喜，即日詔諸軍整頓，擇日起行，去取長安。乃諸軍苦役，不聽自散。農及長樂王盛切諫，以為兵疲力弱，魏新得志，未可與敵。寶將從之，慕輿騰曰：「今師眾已集，宜獨決聖心，乘機進齲」於是乃留太子盛統後事，以騰為前軍，農為中軍，寶自為後軍，相去各一頃地，起行長安。
　　段速骨因眾心嗟怨，後遂作亂，逼立高陽王隆之子崇為王。
　　慕容寶將十餘騎奔農營，報知農、騰。
　　農、騰不信，其部營兵亦厭役奔潰。於是燕王寶見眾亂，乃奔走還龍城。
　　燕尚書蘭汗見燕王寶勢孤，陰使人與段速骨等通謀，乃自弓兵出營龍城之東屯紮。
　　遼西王農不知其為亂，夜出赴之，被速骨將以巡城，招城上之兵來降。農素有忠節威名，城中恃以為強，忽見農在城下，無不驚哭喪氣，遂皆逃潰，無人守城，速骨乃得入城，縱兵殺掠。燕王寶及長樂王盛等見亂，率輕騎南走。速骨以高陽王崇幼弱，欲更立農，崇黨聞之，遂欲殺農。
　　蘭汗大怒，以兵襲擊速骨，速骨不備，被執殺之。蘭汗廢崇職，以太子策承製行事。與部下將謀計，遣使迎寶及盛於薊城。寶以為實，欲還，盛等曰：「汗之忠詐未可知也！不如南就範陽王，合眾以取冀州；若不能捷，徐歸龍城未為晚也。」
　　寶從之。行至黎陽，使中黃門令趙思去告范陽王。范陽王德令其使人奉迎歸。
　　德已自稱號王，德謀遣慕輿護率壯士數百人隨趙思而北，聲言迎衛，其實圖之。趙思使人報知於寶，寶既遣思而聞德已稱制，亦懼而北走。護至無所見，執思而歸，德以其姻習典故，欲留而用之。思曰：「犬馬猶知戀主，思雖刑臣，乞還舊主。」
　　德固留之，思怒曰：「殿下親則叔父，位則上公，不能率先群後以匡帝室，而幸根本之傾，為趙王倫之事，思雖不能如申包胥之存楚，猶慕龔君賓之不偷生於世也。」德斬之。
　　寶走至北，遣長樂王盛收兵冀州，行至鉅鹿，說諸豪傑，皆願起兵。會蘭汗復遣使奉迎寶，寶以汗系燕王垂之舅，而盛妃之父也，請無他意，遂行。盛流涕固諫不聽，盛乃與將軍張真下道避匿。寶自去龍城四十里，汗使弟加難率五百騎入外邸而殺之，並殺太子策及王公將士百餘人，自稱昌黎王。
　　慕容盛聞知大哭，欲赴哀，張真止之休去。盛曰：「我以窮投汗，汗性愚淺，必念婚姻，不忍殺我，旬月之間，足以展吾之志。」遂往見汗。汗妻蘭氏、盛妃，皆涕泣請放盛，汗側然哀之，乃捨盛於宮中，以為侍中，親待如舊。汗兄堤驕狠荒淫，汗惡其無禮，盛因而間之，汗兄弟浸相嫌忌，遂不相睦。
　　燕太原王慕容奇，乃慕容楷之子，蘭汗之外孫也。汗以為將軍長史，太子盛潛使奇逃出，起兵五千，來攻蘭汗。汗得聞知，使仇泥慕將兵一萬討之。
　　是時龍城，自夏至於秋月不雨，汗日詣燕諸廟禱請，委罪加難。加難聞知怒，率所部兵一萬五千來襲。汗使太子蘭穆擊破加難。加難聞之，刺殺汗、穆，而取大位。時穆果來攻破加難，還宴將士。盛因逾垣入東宮，與汗等聚集舊所衛兵三千人馬，殺出東宮，來殺穆。諸軍聞盛得出，皆呼躍爭先殺汗。汗、穆被真斬之，內外欣然，士女相慶。盛告於太廟，因下令曰：「賴列祖之德、文武之力，社稷幽而復顯，不獨孤以眇眇之身，挽回造化之權，凡在臣民，皆得明目當世。」遂大赦改元，以長樂王攝行統制，命慕容奇罷兵。奇生異心，遂不受命。盛大怒，勒兵三萬，進至橫渠。盛出擊大破之，執奇賜死，於是龍城遂平。
　　南郡公桓玄遣人見會稽王，求為廣州刺史。道子忌玄在荊州為患，因從之。桓玄受命為廣州刺史而不行。
　　豫州刺史庾楷以道子割其四郡屬王愉，上疏言：「江州內地，而西北近戎，不時為寇，倘有急，軍需不應，使愉分督四郡還他。」朝廷不許。楷怒，遣其子庾鴻謂王恭曰：「尚之兄弟，復秉機權，欲削諸鎮，宜早圖之。」王恭乃以為然，遣人以告殷仲堪及桓玄。二人皆許之，推王恭為盟主，刻期各執兵同赴京師。司馬劉牢之諫曰：「會稽王道子，帝叔父也，而又當國秉政。卿為將軍，戮其所愛，其深伏將軍已多矣！頃所授任，雖未允愜，亦無大失，而割庾楷四郡以配王愉，於將軍何損？晉陽之甲，豈可數興乎？」王恭不從，上表請討王愉、司馬尚之兄弟。朝廷憂懼，內外戒嚴，道子不知所為，悉以事委世子元顯，日飲醇酒而已。
　　元顯聰敏，頗涉文義，志氣果銳，以安危為己任。附之者，謂其英武，有明帝之風。仲堪聞恭舉兵，亦勒兵趣發，悉以軍事委南郡相楊儉期兄弟。期率舟師五千為前鋒，桓玄次之，仲堪率精兵二萬繼後。佺期自以其先漢太尉震至父亮九世，皆以才德著名，矜其門第，謂江左莫及。而時流以其晚過江，婚宦失類，兄弟粗曠，每排抑之。佺期常以切齒，欲乘有事以逞其志，故亦贊成仲堪。八月，佺期及桓玄大兵奄至湓口，王愉無備，引眾惶遽走奔臨川，玄以兵追獲之。

第二九三回　慕容盛復登燕位
　　己亥三年正月，燕王寶被尚書汗謀弒，太子慕容盛與張真等，謀復誅汗，龍城遂平。群臣復請太子慕容盛登基，國號大燕，改元建元元年。慕容盛既即皇帝位，次日大排宴，宴群臣於新昌殿，燕王盛謂諸文武曰：「今日宴樂，諸卿各言其志，朕自覽之。」斯時，盛初即大位，以威嚴驕下，暴戾少親，多所猜忌，刑必就戮，文武莫有敢對者。兵部尚書丁信，年方十五歲，趨步進言曰：「在上不驕，高而不危，臣之願也。」燕王盛知其諷己，乃笑曰：「丁尚書年少，安得長者之言乎？」
　　於是文武各為樂飲，至晚罷散。
　　十一月，魏王珪領軍進九門。時天行大疫，三軍人馬並牛羊等死者十之五六。群臣鹹思北還，因上言曰：「今天行時氣，大疫流行，軍民百姓死者將半，天時如此不利，不如退避其氣。不然，軍民盡死，得地者閒！」魏王珪曰：「斯固天命，將若之何？四海之人，皆可與為國，在吾所以撫之耳！何患乎無人也？」因此群臣不復再言，遂引軍入鄴城，聞百姓有老病不能自存者，詔令郡縣賑恤之。
　　魏王珪既入鄴城，自與文武遍覽宮殿，遂有定都其地之志，乃置行台，領眾還來中山。中山之守戍兵，俱各潰散。魏王乃令眾遂入中山城。珪謂諸將曰：「今幸祖宗之靈，天地之佑，諸將之勇，文武之能，盡得燕之土地，朕欲與卿等北還，而恐山東有變。」群臣答曰：「陛下可調將守之，萬無一失。」魏王珪從之，乃於中山置行台，詔封東平公拓跋儀為衛王，總兵五萬鎮守中山。又詔使洛陽公遵總兵四萬，鎮渤海之合口。是月辛酉日，魏王珪車駕與眾振旅還京，回至舊都。下詔有司，定議國號。群臣上曰：「昔周秦以前，帝王居所生之土，及王天下，即承為號。今國家啟基雲代，應宜以代為號。」魏王珪曰：「昔朕遠祖，總馭幽都，控制通國，雖踐王位，未定九州。逮及朕躬，掃平中土，凶逆蕩除，遐邇率服，仍宜先號為魏，不必再更。」於是復號為魏，群臣皆賀。次日率眾還都平城。
　　魏王詔令即營宮室，建宗廟，立社稷，正封畿，制郊甸，遣使循行郡國，舉奏守宰，不法者魏王珪親覽察黜陟之。
　　十一月，魏王珪始登皇帝大位，改元為天興元年。詔鄧彥海典官制，立爵品，定律令，協音樂；詔儀曹郎中董謐撰郊廟、社稷、朝覲、饗宴之儀；詔三公郎中王德定律令，申科禁；詔太史令晁崇造渾儀，考天象；使吏部尚書崔宏總裁之。因是命朝野之人，皆要束髮加帽，逆者罪焉。
　　二月，高車聚三十餘部落謀叛。魏王珪聞知，遣張兗以兵五萬北巡，命諸將三道襲高車。高車兵少，畏戰自潰，因此大破高車三十餘部，獲七萬多口，馬三千餘萬匹。衛王拓跋儀別將三萬騎，追至絕漠千餘里，又破其七部，諸部大震，各散，於是收兵還訖。
　　卻說南涼王禿髮烏孤集百僚，謂之曰：「隴右、河西，本數郡之地，遭亂分裂至十餘國。今欲取呂氏、乞伏、段氏，孰強？吾今欲取之，三者何先？」楊統曰：「乞伏本吾部落，終當服從。段氏書生，無能為患，且結好於我，攻之不義。呂光衰耄，嗣子微弱，纂、弘雖有才而內相猜忌，若使浩亹、廉川乘虛迭出，彼必疲於奔命，不過三年，兵勞民困，則姑臧可圖也。姑臧舉，則二寇不待攻而服矣。」烏孤曰：「善！」遂從之。
　　初，秦王苻登之弟廣，率眾依南燕王慕容德。德受之，令其屯於乞活堡。至後燕勢衰弱，乃自稱秦王。時滑台孤弱，土無十城，眾不過萬，附德者多去附廣。德大怒，乃留魯王慕容和守其城，自率眾五萬去討廣。廣無備，被德入堡，執廣斬之。
　　慕容和長史李辯見德去了，乃集黨殺和，以滑台降於魏。魏王珪使行台尚書和跋率輕騎五千，自鄴赴滑台。其城空虛，入城中，悉收德宮人府庫財寶。當時陳、穎之人，多附於魏。
　　燕將軍慕容雲聞知有變，率眾斬辨，眾將士出迎德。德大驚，欲還攻滑台。韓范諫曰：「向也，魏為客，吾為主；今乃我為客，魏為主，人心危懼，不可以復戰。不如先據一方，自立基本，乃圖進取可也。」張華曰：「先取彭城為居。」潘聰曰：「彭城土曠人稀，平夷無險，且晉之舊鎮，未易可齲又密邇江淮，夏秋多水，乘舟而戰者吳之所長，我之所短也。青州沃野二千里，精兵十餘萬，左有負海之饒，右有山河之固。
　　廣固城，曹嶷所築，地形險峻，三齊英傑思得明主，以立功於世久矣。晉刺史辟閭渾昔為燕臣，今宜遣辨士往說，而以大兵繼其後；若其不服，取之如拾芥耳！既得其地，然後閉關養銳，伺隙而動，此乃是陛下之關中河內也。」德從之，於是德乃引師而南，兗州、北鄙諸郡縣皆降，德選守宰以撫之。禁軍士毋得擄掠財物，百姓大悅。

第二九四回　慕容德謀都廣固
　　南燕王慕容德至兗州，正與諸將士議國事，忽然後燕王慕容盛遣使至，南燕王德召入問之。使人說曰：「慕容寶已死，其子盛即位，聞陛下已立，故使臣來問意。」南燕王德謂文武曰：「卿等前以社稷大計，勸吾攝政。今天方悔禍，嗣帝得還，吾將具駕奉迎，謝罪行闕，然後角巾私第，卿意以為何如？」
　　其侍郎張華曰：「天下非一人天下，有德者居之焉！陛下仁德日新，何用退讓？」於是南燕王德大悅。次日，引師南遷，北鄙諸郡悉來歸附。因是德僭即皇帝大位，改元為建平元年。
　　次日宴會群臣，南燕王德酣飲，笑謂群臣曰：「朕雖寡德，恭己南面而朝諸侯，可方自古何等王也？」青州刺史鞠仲曰：「陛下中興之君，少康、光武之儔也。」南燕王德大悅，命左右賜鞠仲帛千匹。鞠仲辭曰：「陛下登御之始，營建多般，留賞諸工，請存儲庫，臣不敢領。」燕王德曰：「卿知調朕，朕不知調卿乎！何故推辭！」韓范進曰：「臣聞天子無戲言，忠臣無敢妄對！今日之論，上下相欺，可謂君臣俱失也！」燕王德大悅，又賜韓范絹五十匹，因此忠言競進，朝多直土矣。
　　旦日，燕王德與群臣出狩，幸齊城，登塋邱，望見一塚，因之問曰：「甚人之塚？」群臣答曰：「臣等不知，可問百姓。」德命左右去喚，百姓不敢入，使青州秀才晏謨入，燕王德問：「甚人之塚？」謨對曰：「乃大夫晏嬰之塚！」燕王德顧謂近臣曰：「禮，大夫不逼城葬，平仲古之賢人，達禮者也，而生居近市，死葬近城，豈有意乎？」晏謨對曰：「孔子稱臣先人賢則賢矣。平仲豈不知高其梁，豐其禮，蓋政在家門，故儉以矯世，存居湫隘，卒豈擇地而葬乎？所以不遠城者，猶冀悟平生意也。」燕王德大悅，遂問謨以齊之山川丘陵、賢哲舊事。
　　謨歷對詳辨，畫地成圖呈上。燕王德深嘉之，拜晏謨為尚書郎。
　　燕王德因饗晏，乘高遠矚，請祭平仲。顧謂尚書曾邃曰：「齊魯固多君子，當晉全盛之時，接慎、巴生、淳於、鄒田之徒，蔭修簷，臨清沼，馳朱輪，佩長劍，恣飛馬之雄辭，奮談天之逸辨，指揮則紅紫成章，俯仰則丘陵成韻。至於今日，荒草頹墳，氣消煙滅，永言千載，能不依然？」邃答曰：「武王封比干之墓，漢祖祭信陵之墳，皆留心賢哲，每懷往事。陛下超出二主，澤及九泉，若使彼如有知，寧不銜荷？」於是德大悅，罷飲而馳還之。
　　南燕王德在兗州，遣使說幽刺史辟閭渾來降，而閭渾不從，使人回報渾不降。德命北地王慕容鍾引步騎三千攻之。德自以兵進據琅玡，徐、兗之民，歸附者十餘萬。渤海太守孚，燕之舊臣也，聞德至，出降。德大喜曰：「孤得青州不為喜，喜得卿耳！」遂委以機密。渾守廣固，其下多出降，渾懼奔魏，德以兵追斬之。渾子道、秀自詣德，請與父俱死。德曰：「父雖不忠，而子能孝，特赦之！」渾參軍張英為渾作檄，辭多不遜，德執而讓之，英神色自若。徐曰：「渾之有臣，猶韓信之有蒯通，通遇漢王而生，臣遇陛下而死，比之古人，竊為不幸耳！」
　　德怒殺之，遂定都於廣固。
　　九月，燕遼西太守李朗在郡十年，威行境內。盛疑之，累欲不赴。朗亦以家在龍城，未敢顯叛。陰使人召魏兵，許以郡降，事覺，盛令兵五百滅朗族，使將軍李旱討之。旱既行，盛計使人急召還，數日而復遣之。郎聞其家被誅，擁三千餘戶，以自固拒旱。及聞早還，謂盛有內變，不復設備。留其子守令支，自以數十騎迎魏師於北平。旱知，密以兵夜行曉伏，陰襲克令支，使人守之。自以兵追朗斬之，遼西遂平。
　　十月，會稽王世子元顯性苛刻，生殺任意，發東土諸郡免奴為客者置京師，以充兵役，東土囂然。孫恩因民心騷動，自海島聚民二萬來攻會稽。會稽內史王凝之，世奉天師道，不出兵，亦不設備，官屬請討之，凝之曰：「我已請天師借鬼兵守諸要津，諸君不足慮也！」恩兵至，凝之無備，被恩遂陷會稽，殺凝之。於是八郡之人，一齊起兵，殺長史以應恩。旬日眾至十萬。時三吳承平日久，民不習戰，郡縣皆望風奔潰。恩據會稽，自稱征東將軍，號其黨曰「長生人」。驅諸縣令以食其妻子，不食則肢解之，所過焚掠，削木堙井。

第二九五回　孫恩聚眾寇江南
　　話說琅玡人孫恩，字靈秀，世奉「五斗米道」。恩叔父孫泰，師事錢塘杜子恭，而子恭有秘術。有人以舟裝載瓜游江湖賣，子恭問其人買瓜，就向瓜主借刀剖瓜。瓜主欲等取刀，子恭曰：「汝只管歸去，當即送還耳。」瓜主始搖舟而別。行至嘉興，忽有一尾大魚躍入舟中。瓜主破魚，見子恭所借之刀，在魚腹中，其瓜主以子恭為神，往往如此。後子恭死，孫恩傳得其術，然狡猾有小才，誑誘百姓。愚者敬之為神，皆竭其財產，進子女以祈福慶。會稽王道子聞知泰有異術，煽惑民心，恐其為亂，將泰誅之。孫恩逃出海濱，海濱之人，素聞孫泰之名，及恩至，眾問之。孫恩以言惑眾，謂其叔父孫泰蟬蛻登仙。
　　眾人信之，鹹以財帛資給孫恩，財因是聚。恩招集亡命，志欲復仇，迨明年，眾數十萬，由此朝野騷動，士民震恐。
　　盧循謂恩曰：「今八郡軍民響應者，謂將軍能除君側之惡，以解百姓之憂，故來歸也。火速入朝上奏，數會稽王道子及其子元顯之罪，請上誅之，則江南士民，盡命來歸。」孫恩從之。
　　即使人入朝上表，使人人建康。次早黃門引入金蠻，呈上表章，晉帝覽其表曰：會稽王道子，叨竊屍素，荒廢朝政。拜授之榮，皆非天朝；響刑之貸，婪入其門；毒賦年滋，悠民歲廣。使先帝賜一醉於崇朝，飛千觴於長夜，致崩於宮人之暴也。猶不能避位逃身，以謝於天地，反私與子元顯奪政位耶？既為政宰，宜進思盡忠王室，何可苛刻，生殺任意，不為理也！今晉天下，率土之濱，人皆切齒。故眾推臣為首，起兵請誅元顯父子也。誅此國賊，臣等入朝，待罪闕下！
　　晉帝覽畢，喝退來使，與群臣商議起兵征討。加會稽王司馬道子為大將軍，其子元顯為中軍將軍，領兵守衛京師。
　　安帝即位以來，內外乖異，石頭城以南，皆荊州所據，以西皆豫州所專，京口及江北，皆劉牢之及廣陵相高雅所致，朝政所行，惟三吳而矣。今聞孫恩作亂入都，皆為恩有，畿內郡縣，處處盜賊蜂起，建康士民，居而震恐。

第二九六回　劉裕落魄遇聖僧
　　卻說宋高祖武皇帝，諱裕，字德輿，小名寄奴，乃彭城縣綏輿裡人。姓劉，是楚元王交二十一世孫也。彭城原是楚都，故留裔家焉。晉氏東遷徙訖，劉氏移居晉陵丹徒之京口裡。裕夜生之時，神光照室，猶如白晝。及長，雄傑有大度，身長七尺六寸，風骨奇偉，僅識文字，不事廉隅小節，奉繼母以孝聞。
　　常賣履為業，好樗蒱，為鄉閭所賤。獨琅玡王謐見其奇偉，深相敬耳。是時裕已二十餘歲，忽一日賣履，積有五日之糧，遂懶賣履，遂游京口之竹林寺閒耍，偶因臥於講堂之前。
　　卻說竹林寺眾僧會講佛法，忽見講堂毫光燦爛，僧人大驚，疑是火發，即忙呼集眾僧，令去救火。此時眾僧一發向前，來至講堂救火，並不見火，只見劉裕在講堂前臥下，上有五色龍光，火焰罩身。當時眾僧叫醒劉裕，具說與知而賀曰：「小僧嘗聞龍穿七竅，真命天子；蛇穿五孔，五霸諸侯，今金龍護子之體，子非諸侯，必帝王也！」裕聞言甚喜，乃謝曰：「上人無妄言，吾行止之時，嘗見二小龍附翼，或樵漁山澤，亦曾同侶，何足為奇？山野庸夫，亦不敢望，禪師何過贊也？」言訖，眾僧請裕飲茶，茶罷，裕遂辭僧回家。
　　至次日，灶下無柴，裕乃取斧擔，往新洲上去伐獲。卻說新洲土神，見劉寄奴落魄，宋祚當興，乃化長蛇攔路，與之射傷，復變小童，傳授金瘡之藥，乃稽其王者之興。裕來至洲上，忽見大蛇長有數丈，在渚蟠屈。裕驚駭，以箭射之，蛇被箭傷，而遁入獲中。裕被嚇亦歸。至明日無柴，只得復往新洲去伐荻柴。及至洲上，忽聞荻中有杵臼之聲，疑往觀之，卻見童子數人，皆青衣立於荻中搗藥，裕怪問其故，童子答曰：「我王為劉寄奴所傷，在此合散敷之。」裕驚，佯挑曰：「汝王何不殺之？」童子應曰：「寄奴乃王者，不死不可殺也。」裕笑叱之。
　　童子皆散，忽然不見。裕乃收其藥，認識之。返回家數日，將藥往下邳去賣。
　　卻說黃龍長老知天下之真主在於劉裕，是以化為沙門，在道俟裕，指與功名。
　　當裕賣履歸來，遇見沙門，沙門謂裕曰：「江表當亂，安之者其在君乎？君何行此？」裕曰：「禪師之言，正合吾意。奈吾身有賤疾，不敢投伍。」沙門又問曰：「君有何疾？吾教汝醫！」裕曰：「我少年有手瘡，積年不愈，因是無力。」沙門曰：「吾有黃藥，與君可將敷之，必然得好也。」言訖，將藥授裕，裕接了，沙門忽然不見。裕思半晌，疑必神助，乃拜謝天地回家。將沙門黃散敷之，一敷就愈，其手力更大，堪舉千斤，因是將其餘黃散及童子所遺之藥寶藏之，後每遇金瘡，敷之無有不愈。裕既得沙門之語，常懷在心。
　　晉隆安三年十一月，孫恩聚眾據會稽作亂，劫掠郡縣，有會稽附郡太守王德即忙寫表，使人入朝奏知，求兵征討，使人領命去了。
　　卻說晉安帝設朝，只聽得淨鞭三下響，果然文武兩班齊。
　　只見文武百官，齊立丹墀，前八拜後八拜，中又八拜，三八二十四拜，揚塵舞蹈，山呼萬歲。君臣禮畢，晉帝在座上言曰：「卿各平身，有事出奏，無事退班。」於是群臣起立兩邊，忽黃門官引會稽使人直至金鑾拜舞已畢，呈上表章。晉皇披表讀訖大驚，謂使人曰：「汝宜星夜奔郡，令太守點兵，緊守城池，朕即發兵來應。」使人領命，拜辭出朝，即歸去了。當時帝問群臣曰：「今奸賊作亂，誰敢與吾興兵？」言未畢，群臣奏曰：「衛將軍謝琰、前將軍劉牢之，此二人智足多謀，陛下不如遣其前去征討，必然收服。」帝聞奏，即宜謝琰、劉牢之二人至，謂曰：「會稽妖賊孫恩作亂，遣卿等前去收服，卿宜領兵。竭力得勝回朝，封賞不輕。」二人聞命即時謝恩，出朝領兵。
　　放下珠簾，眾文武各退班去了。
　　卻說謝琰、劉牢之二人領兵十萬欲行，缺少一個參軍官，心下正自納悶，忽部下軍人出說曰：「吾鄉中有一心腹之人，乃是楚元王交二十一世孫也，姓劉名裕，小字寄奴，原居京口。
　　此人幼讀兵書，長習武藝，有萬夫不擋之勇。身長七尺，細眼長髯，膽量過人，機謀出眾。笑齊桓、晉文無匡霸之才，論管仲、樂毅少縱橫之策，治兵彷彿孫、吳，運籌平欺洛、灌。若將軍這裡少參軍官，何不禮請他來，必然平服妖賊。」
　　牢之聞之大喜，就令軍人以禮去請。軍人得令，連夜上馬來到京口，即見劉裕，俱道：「妖賊孫恩作反，朝廷差衛將軍謝琰、前將軍劉牢之領兵前去征討，二人令我前來，禮請足下為參軍，一同去征。文書緊急，火速要行。」裕聞大喜，即時收拾行李，跟同軍人上道，來至營前，忙引入軍中，拜見劉牢之。牢之見裕身長七尺，相貌魁偉，面如碧玉，五綹長鬚垂於腹下。牢之心中大喜，即便優禮相待，與之談論，應答如流，即拜為參軍，裕亦喜之不勝。於是牢之傳令三軍，望會稽進發，不日來到會稽城東五十里，下住營寨。

第二九七回　劉裕十騎破孫恩
　　話說謝琰、劉牢之二人升帳，謂參軍劉裕曰：「汝可帶十個精壯軍人，去觀賊虛實如何，回來報知，吾好引兵後進。」
　　裕得令，引十人前行。行至二十餘里，卻遇孫恩引賊眾五千餘人，正來與牢之對陣，見了裕等十人，指揮擒捉。裕無奈，只得向十人曰：「今日我等退走，必然被擒，若拚死往鬥，或可殺賊，正好立功，各宜竭力。」言訖，各自奮勇殺進，正遇孫恩，遂與交戰，一來一往，一上一下，戰有三十餘合，後賊眾擁來，裕料眾不敵，且戰且走。賊眾追來，十人皆死。裕猶獨力拒恩，裕偶失足，墜於岸，賊眾臨岸欲下，被裕奮勇長刀亂砍，殺賊數人，賊眾少卻，裕乃得登岸，賊驚潰走。裕乃大呼逐之，賊眾皆走，裕所殺傷者甚眾。
　　卻說劉牢之子劉敬宣，因見他父派裕引十人去探賊，久不見裕等回營，逆料裕等必為賊兵所困，乃稟明牢之，牢之命敬宣引兵前去探訪。敬宣得令，領了大隊人馬前來尋裕，行至平山陽，望見賊眾蜂擁亂竄，裕乃一人，經電迅雷前往追殺。敬宣與眾軍看見，無不驚駭歎息。敬宣遂揮軍助擊，大破之，斬獲千餘人，追下五十餘里，敬宣方才鳴金收軍，與裕一同回營。
　　參見牢之，敬宣備述其故。牢之曰：「公子神威，自古罕有，不惟破賊，吾一軍皆生色矣！」遂重賞劉裕，犒勞三軍，引兵進屯會稽。
　　初，孫恩聞八郡響應，謂其屬曰：「天下無復事矣！當與諸君朝服至建康。」既而聞牢之引兵濟江，今與裕戰不利，乃驅其眾復逃入海島去了。
　　卻說荊州刺史殷仲堪，乃陳郡人，能清言，善屬文。父病經年，仲堪衣不解帶，執藥揮淚，遂眇一目，旌表以孝，因是孝武帝召為太子中庶子，因問仲堪之目曰：「卿患此者為誰？」
　　仲堪流涕而起曰：「臣進退維谷，甚為感愧。」帝謂仲堪曰：「勿以己才，而笑不才。」帝甚敬之。仲堪一日出遊江濱，忽見水上流一棺至，仲堪以為無主，命家人赴水收而取之而歸。
　　有日聞門前之溝，直起為岸，至夕有人來謁仲堪，自稱曰：「吾乃徐伯玄，向者感君之恩惠，無以報德也。」仲堪亦以禮待之。因問曰：「仲堪門前之溝，又無大水流砂，自然填成為岸，君乃高土，必知其何祥也？」伯玄對曰：「水中有岸，其名為洲，君將為州官耳！」言終，其岸覆沒，伯玄亦忽不見，仲堪心甚疑之。次日設朝，群臣保奏，孝武帝除殷仲堪為荊州刺史，命其去鎮江陵。仲堪謝恩受職，辭帝赴任。孝武帝謂曰：「卿去有日，令人酸然，常謂汝為廊廟之寶，而忽為荊楚之珍，良以慨恨，使朕憂深！」仲堪曰：「臣雖任外，無苟取民間一毫；以負陛下殊遇之恩，伏望陛下善保龍體，以重天下之望，毋勞懷臣之深。」仲堪為孝武帝所重，為此堪亦盡忠臣之心。
　　既至荊州，荊州連年水旱，百姓饑饉，仲堪食常五碗，盤無餘餚，每食粒落席間，輒拾而啖之。雖欲惜物，亦緣其性直素，常語子弟曰：「人見我受任方州，謂我豁平昔時意，今吾處之不易。貧者士之常，焉得登仕，而損其本，彼其存之矣！」
　　是時殷仲堪與桓玄不睦，恐桓玄起兵跋扈來攻，意欲先以兵去擊。當有部將紀紳上言曰：「不可！桓玄乃當世之英雄也。兼有襄陽之地，君與彼戰，必不易圖也。吾聞江州刺史楊佺期，亦乃世之英傑，有一女，年方十三，未曾許配他人，今明公亦有長子，不曾結姻，何不使人求親於佺期。期若肯許，必然樹黨結姻，以後起兵，兩相夾攻，方可克勝。」堪曰：「其計甚善。」於是從紳之計，即日遣使劉贊繼禮物，詣江州求親。不一日來至江州，見了楊佺期，稱說：「殷仲堪敬慕將軍，欲與將軍結親，特遣小將繼禮前來，求令愛為兒媳，永契秦晉之歡，將軍意下如何？」佺期聽了，沉思半晌，乃曰：「殷先生幾個兒子？」劉贊答曰：「有二子，此是長子。」佺期意遂決，許之，即備筵宴，款待使人劉贊。贊出外整備財禮，送入府堂。
　　佺期受其禮物，乃留劉贊於館驛安歇。至次日，備酬禮與劉贊。
　　贊星夜歸見仲堪，說知允親之事，堪乃大喜道曰：「吾荊州無憂患矣。」
　　卻說南郡公桓玄，先計使人入朝，求為廣州刺史，晉安帝從之。因是起兵謀叛，欲取荊州為家，遣奸細人前去探訪虛實。
　　聞知殷仲堪求親於江州楊佺期為援，使人即回，將此報知。桓玄聽訖大怒，即時點起軍馬五萬，欲先取荊州，懼其有備，乃引兵殺奔江州，先攻佺期。楊佺期未知其來，慌忙引兵出城，兩下排陣。陣完，楊佺期乃出陣前言曰：「吾與公素無仇隙，何故起兵侵界？」玄高叫罵曰：「爾與殷仲堪結親樹黨，其意共欲圖我，故我先來圖爾。」言訖，便驟馬挺槍，向期直刺，期亦舞刀出迎，二人戰了三十餘合，佺期氣力不多，被玄便刺於馬下。
　　玄殺敗余兵，收軍入城，出榜安民訖，安排牛酒，賞勞三軍。乃下令曰：「今江州雖破，還有荊州殷仲堪在，若使他得知，必引兵來攻我，百姓必危矣！不如乘其無備，來日便可先以兵攻之。諸將不許入捨，持三日糧去，直殺入城。」諸將曰：「諾！」於是次日引兵一萬，星夜殺奔荊州而來。
　　卻說殷仲堪果然無備，被桓玄揮兵殺入城去。仲堪正坐府堂，聞左右說玄兵入城，遂吃驚不校即時部下兵將，持刀殺出，正相遇著，與玄將馮該交戰，不上五合，仲堪敗陣而走。
　　桓玄揮兵進衙，殺其家屬，復出府堂，出榜安民，排宴犒賞諸將。玄克荊州，差其偏將該以兵追數日，生執仲堪殺之。玄既殺仲堪，遣入朝上表，求領荊、江二州牧。使人得命帶表即行，行數日來到朝廷。至次日具公服，在待漏院伺候。忽聽得淨鞭三下響，文武兩班齊，晉帝設朝，使人乃直至丹墀，呈上表章。
　　帝披覽訖，顏色不悅，即以玄表示與群臣，群臣奏曰：「桓玄跋扈，不可違其請也。」於是帝降詔，命玄為荊州、江州二牧。使人得領詔旨，即還去了。珠簾放下，文武退班。卻說使人回見桓玄，具說朝廷詔旨，命領荊、江二州牧之事。玄乃大喜，重賞使人，不在話下。
　　初，楊佺期與殷仲堪結為婚姻，遺書與仲堪共圖桓玄。堪多疑少決，苦禁止之，參軍羅企生謂其弟遵生曰：「殷侯仁而無斷，必及難也。吾蒙知遇，義不可以去，必將死之。」是歲荊州大水，仲堪竭倉廩以賑饑民，玄欲乘其虛而伐之，乃發兵西上，仲堪部下將士皆出降玄，仲堪大懼，急引心腹數十人走出，被玄所執斬之。仲堪奉天師道，祈請鬼神，不吝財物，而嗇於周濟，好為小惠以悅人，病者自為診脈分藥，用計倚仗頰密，而短於鑒略，故至於敗。
　　仲堪之走，文武無送者也，惟羅企生從之，路經家門，弟遵生曰：「今作如此分離，何可不一執手？」企生旋馬授手，遵生牽下之曰：「家有老母，去將何之？」企生揮淚曰：「今日之事，我必死之，汝等奉養，不失孝道，一門之中，有忠與孝，亦復何恨？」遵生抱之愈急，遂不得去。及玄至荊州，士人無不詣玄者，企生獨不往而管理仲堪葬事。玄使人謂企生曰：「若謝我，當釋汝！」企生曰：「吾為荊州敗不能救，尚何謝焉？」玄乃收之，復問：「欲何言？」企生曰：「從公乞一弟，以奉老母。」玄乃殺企生，而赦其弟。

第二九八回　涼王卒誡諸子和
　　卻說涼王呂光疾甚，立太子呂紹為天王，自號太皇，以太原公呂纂為太尉，當山公呂弘為司徒。光謂太子紹曰：「今三鄰構隙，吾歿之後，使纂統六軍，弘管朝政。汝恭己無為，委重二兄，庶幾可濟。若兩相猜忌，則蕭牆之變至矣。」又謂纂、弘曰：「永業才非撥亂，直以立嫡有常，偎居元首。汝兄弟輯睦，則名流萬世，若內自相圖，則禍不旋踵。」弘、纂泣曰：「兒不敢反！」
　　光卒，紹秘不發喪，纂排闥入哭，盡哀而出。紹懼，以位讓之。纂不許，曰：「陛下自宜保重。」光弟子呂超見呂弘惡狠，謂紹曰：「纂為將積年，威震內外，臨喪不哀，步高視遠，必有異志，宜早除之。」紹曰：「先帝言猶在耳，奈何違之？縱使圖我，我視死如歸，終不忍有此意也！」
　　弘聞知，謂纂曰：「主上闇弱，未堪多難，況宜為社稷計，不可拘小節也。」弘、纂於是夜率壯士一千，攻廣夏門。左將軍齊從抽劍直前，砍纂中額，左右擒之。纂曰：「義士也！勿殺！」呂超聞變，急率卒二千赴難，眾素憚纂威，不戰自潰。
　　纂自入升殿，呂紹遂自殺。呂超見眾散，逃奔廣武。纂以弘兵強，以位讓之，弘不受，纂乃即天王位。以弘為大都督、錄尚書事。纂叔父呂方，乃呂超之父，鎮廣武。纂遣使謂曰：「呂超實忠臣，義勇可嘉，但不識權變之宜，方賴其用，可以此意諭之。」超遂上疏陳謝，纂乃復其爵位，相待如初。後涼王紹既自殺，因此呂纂遂自立為後涼王，後又自立為天王，國號大涼，改元鹹德元年。
　　卻說當山公呂弘，呂光之季子，與呂纂殺紹自立，恐己不為所容，乃起兵東苑，來攻呂纂。纂遣將軍權德率兵出討，德與呂弘交戰，未上十合，弘眾潰散，弘乃單騎奔外。呂弘之妻子，均被士卒奪去。是日，呂纂聞知權德大勝，呂弘敗走，笑謂群臣曰：「今日之戰何如？」侍中房咎正色對曰：「天禍涼室，釁起戚藩，雖弘自取夷滅，亦由陛下無棠棣之義。且弘妻，陛下之弟婦也；弘女，陛下之侄女也，奈何使無賴小人，辱為婢妾？天地神明，豈忍見此也！」言訖，乃歔欷流涕，涼王改容謝曰：「是朕之過也，卿乃吾之直臣也！」於是召弘妻女及男女入居東宮，厚其撫養，將所辱弘妻之士卒斬之。
　　時弘走見叔父呂方，方見之大哭曰：「天下甚寬，何為至此？」遂執呂弘送與呂纂，纂使力士拉殺之。
　　卻說呂超不奉朝命，引兵五萬，欲伐鮮卑思盤。思盤聞知大驚，與諸將商議，諸將曰：「主公與後涼王自來無仇，必然是呂超擅自起兵。可使人星夜去見新王呂纂，願稱藩臣，以障涼國。被必抽回其兵，可保吾境無患矣。」思盤曰：「卿言有理。」因是使人持書入姑臧，呈與涼王呂纂。纂覽畢，始知呂超擅伐鮮卑，乃謂使人曰：「吾還報與汝主知道，吾與汝國乃唇齒之邦，必無相攻之理。呂超起兵，朕實不知。朕即使人抽回其兵，從今和好如初，不須憂疑。汝急回白汝主，吾旦日請與超會面講和，宜速來之。」使人得其意語，即歸去訖。
　　涼王即使人往邊，召呂超還朝，問曰：「鮮卑思盤與吾國無仇，如何擅伐，不待朕知？不看昔日功勞及先王之面，今朝必然斬你。從今以後，休得如此。」超懼，謝罪而出，來見兄右將軍呂隆，隆曰：「呂纂謀逆，弒君自立，吾甚不平，無人幫附，待弟回來計議。今弟既回，必須殺此跋扈。」超曰：「來日吾即辭纂還廣武城起兵來，汝可以兵內應，誅此不義。」
　　隆曰：「汝去再來難定，吾聞呂纂旦日使人請鮮卑主思盤宴，必然大會群臣與弟。待其宴會時，吾自勸纂飲醉，弟可藏刀，侍於左右，將纂刺死，其餘文武不敢逆耳。」超然之。
　　次日，呂纂果排宴大會群臣於內殿。纂日與超對飲，飲得大醉。呂隆又來勸酒，纂又飲，因此昏醉。被超利刃將纂殺之，因大叫群臣曰：「呂纂謀逆篡位，吾故殺之，與汝大臣無干。今將軍呂隆有先人之志、漢祖之德，宜立襲位，汝等大臣所議何如？」群臣皆曰：「殿下乃太祖之弟，自宜即位，何必計議？」呂超曰：「吾因公殺此逆賊，吾若自取大位，卻被天下人笑我篡位，汝諸大臣休忤吾意。」於是大臣扶呂隆上殿登座。
　　呂隆推讓呂超，至再至三，方始受位。諸大臣皆呼萬歲，國號大涼，改元神鼎元年。
　　初，呂纂嗜酒好獵，太常楊穎嘗諫之不悛，會超擅攻鮮卑思盤，纂命超及思盤入朝講和。超懼，至姑臧，深自結於殿中監杜尚。纂見超責之曰：「卿恃兄弟桓勢，乃敢欺朕，要當斬卿，天下乃定，吾不忍殺汝也！」因引超及思盤及群臣宴於內殿。超兄中領軍隆數勸纂酒，纂醉，超取劍擊殺之。纂後楊氏命禁兵討之，杜尚止之，皆捨仗不戰而散。超讓位於隆，隆遂即天王位。以超都督中外、錄尚書事。
　　楊後將出宮，超恐其挾珍寶，命索之，後曰：「爾兄弟不義，手刃相屠，我旦夕死人，又安用寶為？」超又問：「玉璽何在？」後曰：「已毀之矣！」後有美色，超將納之，謂其父桓曰：「後若自殺，禍及卿宗。」桓以告後，後曰：「大人賣女與呂氏，是圖富貴，一之已甚，其可再乎？」遂自殺。桓懼，奔走河西去了。

第二九九回　李暠自稱西涼王
　　卻說西涼王李暠，字玄盛，小名長生，隴西成紀人，漢前將軍李廣十六世孫。祖仕張軌，父早卒，遺腹生暠。暠少而好學，其性沉敏寬和，通涉經史，頗習武藝，誦孫、吳兵法。
　　嘗與呂光太史令郭磨及其同母弟宋繇同宿，窘謂繇曰：「君後當位極人臣，李君有國土之分；家有騧草馬，生白額駒，及其時也。」呂光來京兆，段業自稱涼州牧，聞暠之名，署暠為效谷令。會敦煌太守孟敏卒，於是護軍郭謙等，以暠溫毅有惠政，推為敦煌太守。其時宋繇亦仕段業，聞暠已立，乃辭段業而歸敦煌，乃入見李暠，言曰：「兄忘郭□之言耶？白額駒今已生矣！如何不早建其大業也？」懸曰：「吾已得志，待弟來謀，幸爾到此，吾之大業濟矣。」於是乃與宋繇共謀。霸有秦、涼二州，遂遷都於酒泉郡，自稱為秦、涼二州牧。
　　暠乃勸民稼穡，五穀豐登，百姓樂業。是時白狼、白駒、白雀、白雉、白鳩皆自然棲於園囿。宋繇以白祥自至，金精所誕皆應，因上言曰：「昔太史令郭磨曾言白祥若起，明公可以登基。今日瑞已應矣，明公宜登王位，以乘其時。」暠曰：「吾無才德，何敢為之？必須請命於晉，然後方可自立。」宋繇曰：「今若如此，則眾士民必離。臣等諸將，為明公開台建業，離鄉土，棄親戚，鹹指望明公即位，以圖榮貴。今日失其所望，則散而去，明公與誰人成其事耶？」暠始從之，遂自立。

第三○○回　燕王德議立太子
　　庚子四年，是歲西秦降於後秦王。
　　卻說南燕王慕容德即皇帝大位，都廣固，更名裕德。因謂文武曰：「朕今年邁無嗣，大不幸也。吾聞不孝有三，無後為大。今貴為天子，富有天下，若不早定東宮，朕崩之後，是遺禍於宗室也！吾欲擇宗族中有德者立之，卿等議何人堪任大事也！」時尚書郎魯邃上言曰：「陛下之兄北海王慕容納之子名超，字祖明，仁德久著。臣聞慕容暐降秦王苻堅之時，被苻堅徙於長安，苻堅被後秦王姚萇所害，長安為姚興所都。姚萇已死，其子興嗣位，其弟姚紹有知人之鑒，見超異之，勸姚興授以爵位。姚興信之，召慕容超入見，超恐姚興相害，凡有所問，深自晦匿，鹹推不知。因此姚興鄙之，謂弟姚紹曰：『諺云：妍皮不裹癡骨，汝胡妄語耶？』由是姚興勿用，至今還在長安。
　　陛下何不使人迎來，立之為太子，則南燕社稷幸甚矣！」南燕王德曰：「非卿所舉，則朕忘矣。」於是德使人往長安，召慕容超。超聞德有召，遂不告知母妻，即與使者入廣固，朝見南燕王德。德與語，大悅，遂立為太子，命居東宮。
　　卻說南涼禿髮烏孤，河西鮮卑人也。八世祖匹孤，匹孤卒，其子壽闐立。初壽闐之在孕，其母相掖氏，因寢而產於被中，鮮卑謂「被」為「禿髮」，因而氏焉。五世祖樹機能，據有涼州之地。至烏孤嗣位，呂光自立為涼王，使人署烏孤為冠軍大將軍。烏孤自稱西平王，改元號太初，徙都樂都。烏孤身死，其弟利鹿孤為眾所立為武威王。至是禿髮利鹿孤改稱河西王，國號南涼，改元為建和元年。次日大會宴，以賞群臣。因謂文武曰：「戎車屢駕，無辟境之功，務修賢彥，而下猶蓄滯，豈任非所才，將吾不明所致也？」祠部郎中史嵩對曰：「今取士拔才，必先弓馬，文章學藝為無用之資，非所以徠遠人垂不朽也。為今之計，大王宜建學校，選耆德碩儒，以訓習子弟，則賢士爭趨至也。」利鹿聞說善之，於是以白元沖、趙誕為博士祭酒，以教胄子，由此賢人稍進。

第三○一回　姚碩德舉兵伐西秦
　　後秦王姚興遣姚碩德以兵二萬，去伐西秦。西秦王乾歸使將軍慕九等以兵二萬五千屯守。秦軍樵采路絕，秦王興聞知，潛引兵一萬救之。乾歸聞之，亦引鐵騎數千，前候秦兵。會大風，濃霧昏，與中軍相失，入於外軍，被興軍殺敗而走。其眾皆降於興。興進軍袍罕，乾歸奔金城，將復西走，謂諸帥曰：「今秦王興軍勢盛大，吾兵寡弱，不如早避，舉兵而去，庶幾得免，卿等宜留此降秦，以全宗族。」眾皆曰：「死生願從陛下！」乾歸曰：「今吾將寄食於人，若天未亡我，庶幾異日克復舊業，與卿等相見，今隨而死，是無益也。」乃大哭而別，乾歸乞降於南涼。南涼王利鹿孤待以上賓。秦兵既退，南羌梁戈等使人密招乾歸。乾歸將應之，欲以白利鹿孤。乾歸懼為所殺，乃送太子熾磐等於西平，南奔袍罕，遂降於秦。久之，熾磐亦逃歸。
　　十二月，有星孛於天津，元顯以星變解錄尚書事，復加尚書令。吏部尚書車胤以元顯驕恣，白會稽王道子，請禁抑之。
　　元顯問道子曰：「車武子屏人言及何事？」道子怒曰：「爾欲幽我，不令與朝士語耶！」元顯出，謂其從曰：「胤間我父子，吾必殺之！」胤懼自殺。
　　時魏太史屢奏天文乖亂。魏王珪自覽占書云：「當改王易政。」乃下詔風勵群下，以帝王繼統，皆有天命，不可妄干。
　　又數變易官名，欲以厭塞災異。

第三○二回　蒙遜謀叛弒段業
　　辛丑五年正月，南涼王利鹿孤欲稱帝，將軍密瑜勿崙曰：「吾國披髮左衽，無冠帶之飾；逐水草遷徙，無城郭室廬，故能雄視沙漠，抗衡中夏。今舉大號，誠順人心。然建都立邑，難以避敵，儲蓄倉庫，啟敵人心。不如處晉民於城郭，勸課農桑以供資儲，率國人以習戰射，鄰國弱則乘之，強則避之，此久長之策也。且虛名無實，徒為世之質的，將安用之？」利鹿孤乃更稱河西王，以其弟辱檀都督中外、錄尚書事。又命群臣極言得失，從事史嵩曰：「陛下命將出征，無往不克；然不以綏寧為先，惟以徙民為務，民安土重遷，故多離叛。此所以斬將搴旗，而地不加廣也。」利鹿孤善之。
　　沮渠蒙遜，其先為匈奴左沮渠，因為氏焉。蒙遜出自夷陬，擅雄邊塞。先聞呂光悖德自立，深懷仇弼之冤，因臨松盧水，集胡人起兵。恐眾不服，尋推建康太守段業為涼州牧，假陳、吳之事，聚眾十萬餘人而仕段業。
　　卻說北涼王段業，憚沮渠蒙遜勇略，蒙遜亦身自晦匿。張掖太守馬權，素豪俊，為段業所親重，意輕蒙遜，蒙遜譖業，謂權欲謀叛業，將權殺之。蒙遜欲謀叛，乃謂其兄男成曰：「段公非撥亂之主，向吾所憚權已死，欲除之以奉兄何如？」男成曰：「人親信我，圖之不祥。」蒙遜見男成不允計，乃求為西安太守，業從之。蒙遜臨行，因與男成約，同祭余蘭胡山神而去。乃陰使人先告段業，說男成欲起兵作亂，若不信，以求祭余蘭胡山神為驗，及至期而發，業遂收男成。男成曰：「蒙遜先與臣謀反，臣以兄弟之故，隱而不言。今以臣在，恐部眾不從，故約臣祭山而反誣臣，其意欲主之殺臣也！乞詐言臣死，暴臣罪惡，蒙遜必反，然後使臣討之，必然克矣。」業不聽，殺之。男成既死，蒙遜聞知，泣告眾曰：「男成忠於段王，而無故枉殺之，諸君能為報仇乎？」男成素得眾心，皆憤怒爭奮，比至氐地，羌胡多起兵應之。業先疑將軍田昂與男成同蒙遜反，將囚之。至是召之使討蒙遜，昂以眾降蒙遜，業之軍遂潰。蒙遜乃攻入張掖，擒住段業，業謂蒙遜曰：「孤孑然一身，為公家所推，願乞余命東還，與妻子相見。」蒙遜不聽，命斬之。
　　業儒素長者，無他權略，威禁不行，群下擅命，因信卜筮巫覡，故至於敗。蒙遜自稱為張掖公。

第三○三回　劉裕寡兵退孫恩
　　孫恩引眾北出海鹽，欲報山陰之仇。劉裕聞知恩來，乃點兵築城於海鹽之北而拒之。恩日夜引賊眾來攻其城，劉裕憂其兵少，乃選敢死之士二千人，至夜出擊之，賊眾不知裕兵多少，乃走。時裕雖連勝，而深慮寡不敵眾之勢，乃思一計，至夜偃旗示以羸弱，待觀其懈，遂率部兵奮擊，大破之，殺得恩兵十損其七，大敗而逃。裕兵追下百餘里方返，犒賞三軍。
　　至八月，晉帝設朝，群臣奏知劉裕殺敗孫恩之功，帝降詔以裕為下邳太守。裕得詔即行，回京口。
　　史說孔靖，字季恭，好晝臥，忽見一神人衣服非常，至前謂曰：「汝速起！新天子在門前矣！」言訖，忽不見。靖遂遽出門視之，並無一人，只見劉裕經過，忙下階，延裕入宅內，執手謂裕曰：「君當大貴，願以僕身為托。」裕曰：「寒微豈得登庸，倘有僥倖，必不捨君！」靖曰：「必有大用！」於是置酒相待，因與結交，禮接甚厚，自此二人深相善焉。後裕自往下邳之任。

第三○四回　秦王興兵伐西涼
　　西涼王呂隆多殺豪望，人不自安。魏安人焦朗使人說後秦姚碩德曰：「今呂氏兄弟相殘，政亂民饑，乘其篡奪之際，取之易於反掌，不可失也。」姚碩德以告其主秦王興，興從之。
　　自以兵五萬從金城濟河，直趨姑臧。呂隆大懼，遣呂超等以兵三萬逆戰對壘，被碩德大破之，呂隆走回，閉城固守。於是西涼公李暠、河西王利鹿孤、張掖公蒙遜，各遣使奉表入貢於秦，怕秦來攻。秦王興聞涼楊桓之賢，使人征之，利鹿孤不敢留，使桓至秦。秦隴西碩德圍姑臧累月，撫納夷夏，分置守宰，節食聚粟，為持久計。
　　呂超言於涼王呂隆曰：「今資儲內竭，上下嗷嗷，當卑辭降秦。待敵去之後，修政息民，若卜世未窮，何慮舊業之不復？若天命去矣，亦可保全宗族。」隆乃請降於秦。碩德遣人奏知秦王興，興就表以呂隆為涼州刺史。秦王興受其降，召碩德以兵還。碩德軍令嚴整，秋毫無犯，祀先賢，禮名士，西土悅之。
　　秦王准降，呂隆使呂超率騎，多繼珍寶入秦，朝見秦王姚興。拜舞畢，呈上寶物，具言請降之事。興大悅之，就拜呂超為都督，不許還涼。乃使將軍伊詳率一萬人人涼，東遷呂隆入長安為長樂公。涼王隆泣告詳曰：「吾欲守父兄之國，秦王何遷吾人長安也！」詳曰：「秦王惟恐足下在此，被外國寇攻，故使人朝為官，免被人欺負也。」呂隆不得已，帶其家屬去長安。姚碩德使王尚為涼州刺史，分兵與其戍守涼地，自與伊詳等振旅還京去訖。
　　卻說涼州刺史王尚坐匿呂氏宮人，擅殺逃人薄荷等，禁止南台，因而得罪。涼州別駕宗敞詣闕上疏，理王尚之無罪。後秦王興覽其疏大悅，謂黃門侍郎姚文祖曰：「卿知宗敞乎？」
　　文祖曰：「與臣同裡，乃西方之英俊也。」秦王興曰：「今有表理王尚，辭義甚佳，恐非敞之所作。」文祖曰：「宗敞昔與呂超周旋陛下，可試問之。」秦王興因謂超曰：「宗敞文才何如？可似誰輩！」超答曰：「敞在西土時，文詞甚美，可仿魏之陳、徐，晉之潘、陸也。」秦王興以表示超曰：「涼州小地，寧有此才乎？」超曰：「臣以敞余文比文，未足稱多，琳琅出於崑崙，明珠出於海濱。若必以地求人，則文命大夏之棄夫，姬昌東夷之擯土，但當問其文彩何如耳！陛下不可以區宇格物也。」秦王興大悅，宣宗敞入內，以為尚書，而赦王尚之罪。
　　因問宗敞曰：「今後涼王已降，朕遷之於長安，涼州無人鎮守，吾欲以將去戍，群臣之中，卿以何人可堪其任？」敞曰：「後涼近夷，久叛之地，難以治之。陛下群臣，皆有文武之才，宜留護京師，以聽調出征討，若去其守，則未必能全。臣舉一人，可署涼州，萬無一失。」秦王興曰：「卿舉何人？」敞曰：「南涼王禿髮辱檀，有英雄之志，涼人所畏，鮮卑賓服。陛下可詔拜其為涼州刺史，與臣去南涼，使其署之，則鮮卑不敢犯境，胡人來歸也。」秦王興從之，作詔，即遣宗敞來樂都，拜辱檀為涼州刺史。敞奉命至樂都。
　　卻說先是宗敞之父宗燮，與辱檀俱事呂光。光以燮為尚書郎，僻檀為廣武內史。燮善風鑒，一見傅檀，因執其手曰：「君神爽宏拔，逸氣凌雲，命世之傑，後必當克清世難，恨吾年老，不及見耳！吾以子宗敞兄弟托君，久後休忘今日之言。」
　　宗燮已死，呂隆降秦，宗敞乃歸秦，因秦王興問戍守涼地之才，而有是命，來至樂都。
　　次日，人見辱檀，先呈上詔書，說署辱檀涼州刺史之事。
　　辱檀大悅，因謂宗敞曰：「孤以常才，謬為汝尊先君所見稱孤，孤每日自恐有累大人明鏡之鑒。及添家業爾，竊有懷君子，不圖今日得見於卿，大慰吾平生之望也！」敞曰：「大王仁侔魏祖，存念先人，雖朱暉眄張堪之孤，叔向撫汝齊之子，亦無以加也！今某奉秦王之命，請大王署涼州刺史，大王還肯聽乎？」
　　辱檀曰：「如何不從？吾即束裝，與卿同入涼州也。」因此辱檀辭兄利鹿孤，與尚書趙誕奉王命來戍樂都，自引群臣入涼州。
　　次日大會文武，宴於宜德堂。辱檀因仰視其堂而歎曰：「古人言，作者不居，居者不作，信矣。」中都將孟褘進曰：「寬饒有言，富貴無常，忽輒易人。此堂之建，年垂百年，十有二主，惟信德可以安久，仁義可以永固，願大人勉之，萬代無窮也。」
　　辱檀曰：「非君無以聞讜言也。」時辱檀雖受制於姚興，然車服禮章，一如王者。
　　禿髮辱檀乃據涼州，併吞附近城堡，得兵數萬。乃統兵二萬，攻克顯美，執太守孟褘，而責其不早降，辱曰：「褘受呂氏厚恩，分符守土，若明公大軍甫至，望旗歸附，恐獲罪於執事也？」褘檀釋而禮之，以為左司馬，褘辭曰：「褘為人守城，不能以保全，復忝顯任，於心竊有不安！若蒙明公之惠，使得就戮姑臧，死且不朽。」辱檀義而遣之，於是褘得全還。
　　卻說燕王慕容盛懲其父寶以懦弱失國，自矜聰察，多所猜忌。群臣有纖芥之隙，皆先事誅之，人不自保。初，段後兄之子段璣為反者段登辭所累，乃逃奔遼西，復還歸罪。盛赦之，使尚公主，入直內殿，至是作亂。盛自率左右戰，被璣所傷而卒。中疊將軍慕容拔白，太后丁氏，以國家多難，宜立長君。
　　時眾望在盛弟平原公慕容拔，以河間公熙素得幸於丁氏，而廢太子，迎慕容熙入宮即位，改元光始。遣人以兵五千捕璣等，夷其三族。

第三○五回　元顯議欲討桓玄
　　壬寅元興元年正月，桓玄表其兄偉為江州刺史，鎮夏口。
　　司馬刁暢都督八郡，鎮襄陽，遣將馮該戍湓口。自謂有晉國三之二，數使人上己符瑞，欲以惑眾。又致箋於會稽王道子曰：賊造近郊，以風不能進，食盡故去，非力屈也。
　　昔國寶死後，王恭不乘此威入統朝政，足見其心非侮明公也，而謂之不忠良。今之腹心，誰有時望，豈無佳勝，直是不能信之耳。
　　元顯看書大懼，張法順謂曰：「桓玄承藉世資，素有豪氣，既並殷、楊，兼有荊楚。第下所控引，止三吳耳。今東土塗地，公私困竭，玄必乘此縱其奸凶。」元顯曰：「為之奈何？」法順曰：「桓玄始得荊州，人情未附，若使劉牢之為前鋒，而以大軍繼進，玄可取也。」元顯以為然。
　　會武昌太守庾楷密使人自結於元顯，請為內應。元顯大喜，遣法順來京口問於牢之，牢之謂法順曰：「桓玄兄弟，新並殷、楊，據晉土三分得其二，其銳氣正盛，焉能克之？依吾見，是以為難。」法順還曰：「觀牢之之言，意必將貳於明公，可召入殺之，不爾敗人之大事。」元顯不從。於是大治水軍，欲謀討桓玄。

第三○六回　桓玄陷建康篡位
　　次日，元顯奏安帝下詔，罪狀桓玄，安帝從之。以元顯為總領大將軍、征討大都督，加黃鉞；劉牢之為前鋒，譙王尚之為後鋒。張法順言於元顯曰：「桓謙兄弟每為上流耳目，而牢之反覆，萬一有變，則禍敗立至，可令牢之殺謙兄弟以示無貳；若不受命，當逆，為其所敗。」元顯曰：「今非牢之無以敵玄，且始事而誅大將，人情不安。而且桓玄有遺惠於荊土，而謙其子，安可殺也？」言訖，奏安帝除謙荊州刺史，以結西人之心。卻說桓玄令人探訪虛實，聞知朝廷以元顯握兵，遣牢之等以兵前來，心中大驚，欲完保江陵。忽一人挺身上言曰：「明公英威，震於遠近，元顯口尚乳臭，劉牢之大失物情，若以兵臨近畿，示以禍福，土崩之勢，可翹足而待！何有延敵入境，自取窮蹙者乎？」玄視之，其人乃長史卞范之。玄聽其論，即從之。遂領大兵復行至江陵縣，兩軍相遇，是時天晚，各自安營。
　　至次日，兩下出兵相交。當時桓玄出兵交鋒，牢之亦挺槍相戰，兩馬相交，戰上十合，不分輸贏。兩下鼓噪，又戰約有五十餘合，牢之見勝不得，自回本陣。玄恐其詐，亦不來趕。
　　由是兩下各自鳴金收軍屯紮，相拒月餘。參軍劉裕勸牢之急擊之，牢之不許。
　　桓玄歸營，謂眾將曰：「牢之勇猛，急不能破。」卞范之又曰：「主公可使人去說，令其人來降，則大事成矣。」桓玄曰：「然！」於是使桓信奉手書來見牢之，說：「將軍肯降，久後同享富貴，必不相忘。」
　　至夜，劉牢之謂子敬宣曰：「道子昏暗，元顯淫凶，吾深慮平桓玄之後，政亂復始。不如因其招降請和，吾退往別地，假桓玄之手以殺二賊，吾然後乘隙，可以得志於天下。」敬宣曰：「兒恐桓玄威望既成，則難圖之。」牢之曰：「取之如反手，但平後，寧殺驃騎何？」於是牢之反遣子敬宣詣玄營請和，劉裕與何無忌二人並固諫不從，由是劉裕退居廣陵。
　　敬宣即行見桓玄，具說父令他來請和降之事。玄意猶豫，卞范之急點頭言曰：「可從之，劉將軍既令公子前來請和，必無詐意，明公何可推乎？」於是玄意遂決，排宴款待敬宣，許罷兵，約定旦日各自罷兵。至次日，送敬宣回營。宣去了，玄謂卞范之曰：「先生令言和，何年得定天下乎？」范之曰：「若不言和，劉牢之必奏朝廷，加兵嚴備，守住險要，吾等安能進兵？不如許之，暫其退兵，令其不備，然後以兵陰襲建康，必然克也。故兵法曰：『就計以和，攻其無備。』」玄聽說大悅。過幾日，退兵三百餘里，牢之聞玄兵退，還兵亦屯會稽去了。玄大喜，謂范之曰：「不出先生之所料耳。」於是停住數月，又領兵十萬，來攻建康。
　　初，桓玄起兵發江陵，慮事不捷，常為西還計。及過潯陽，見無兵，甚喜。晉帝聞桓玄之兵復至，急下詔使齊王柔之，以騶虞幡止之，被玄所殺。玄至歷陽，襄城太守司馬休之，以羸兵與戰，敗走。譙王尚之眾自潰，玄捕獲之。時劉牢之亦素惡元顯，以慮功高，不為所容，自恃材武，擁強兵欲假玄以除執政，復伺玄隙而自取之。先參軍劉裕而請急擊之，牢之不許，自去。玄聞知使牢之族舅和穆牢，牢之曰：「自古載震王之威，挾不賞之功，而能自全者誰耶？今戰勝則傾宗，戰敗則覆族，不若翻然改圖，則可以長保富貴矣！」牢之從之，遂與玄復相通。東海何無忌，牢之之外甥也，與劉裕共來極諫，不聽。其子敬宜又諫，牢之怒曰：「吾豈不知今日收玄，如反覆手掌乎？玄之今後奈我驃騎何？」遂使敬宣請玄會晤。玄陰欲誅牢之，乃與敬宣宴飲，陳各書畫共觀之，以安悅其意，敬宣不覺也。
　　元顯將發兵出討玄，聞玄已至新亭，元顯棄船退軍。二日復出，陳兵於宣陽門外，軍中反言玄已至南桁。元顯遂引兵欲還宮。玄乘勢遣人拔刀隨後追擊，大呼：「有警！」當軍人皆奔潰，元顯走入東府，被玄遣從事收縛獻之。元顯曰：「為法順所誤耳！」
　　玄既克建康，欲殺晉帝，乃聚眾謀士商議朝廷之事。卞范之進曰：「明公意在大位，臣以為不可，何也？蓋方鎮兵強而又民心附晉，豈可速也？昔晉文公納周襄王，而諸侯竟從；魏武帝挾漢獻帝，群臣歸附。不如因此入朝奉王，以從人望，大順也。重權公出，以服天下，大義也。不然，諸胡乘隙，方鎮加兵，雖有孫武之策，未易守也！」玄猶豫。
　　次日，晉帝設朝，群臣山呼，奏知桓玄克建康及起兵京城之事。帝乃大驚，即與文武商議，如何可保全社稷，百姓無咎。
　　文武上言曰：「臣見桓玄好爵之人，陛下可高坐儀鑾，出聖旨，命使宣他進來，封他重爵，彼必不就害陛下也，與戰則恐不利。」帝曰：「然！」於是即出聖旨，使人去宣桓玄。玄得旨，猶豫不決，當卞范之進前密曰：「明公威震中外，誰不懼之？引大兵在此屯駐，入朝何妨？不如從旨進觀晉帝，帝必以重爵封明公。明公乘此機會，總百揆，握朝權，挾天子而令天下，指日定矣，何必更疑乎？」玄聞言大喜，即具朝服，隨使入朝，至金殿之下，拜舞山呼萬歲已畢。奏曰：「臣起兵者，為陛下有獐頭鼠目之人，前後有狼心狗肺之徒，傷害朝綱，暴酷萬民，是以起兵來誅讒佞，必不敢有萌害陛下之心。陛下可高枕無憂也！」帝聞奏大悅，賜玄平身。桓玄自為丞相，而總百揆。
　　玄既入京稱詔戒嚴，自為丞相，總百揆，都督中外、錄尚書事、揚州牧。復讓丞相而為太尉，以兄弟桓偉為荊州刺史，桓修為徐、兗刺史，桓石生為江州刺史，卞范之為丹陽尹，王謐為中書令。徙會稽王道子於安成郡，斬元顯、尚之、庚楷、張法順十餘人。以劉牢之為會稽內史。牢之驚曰：「如爾，便奪我兵，禍其至矣！」子敬宣勸牢之襲玄，牢之猶豫。告劉裕曰：「今當北就高雅之於廣陵，舉兵以匡社稷，卿能從我乎？」
　　裕曰：「將軍以勁卒數萬，望風降附，彼新得志威震天下，朝野人情，皆已去矣。廣陵何得至耶？裕當反服，還京口耳。」
　　退謂無忌日：「吾觀鎮北，禍必不遠。卿可隨我還京口，玄若守臣節，當與卿事之；不然當與卿圖之。」於是牢之大集僚佐，議據江左以討玄。參軍劉裕曰：「事之不可來，莫大於反，將軍往年，反至兗州，近日反司馬郎君，今復反桓玄，一人三反，何以自立？」語畢趨出，佐吏各散走。牢之懼擒，率部曲北走至新洲，自縊而死。
　　卻說桓修鎮丹徒，聞劉裕賢而有勇略，隱遁於京口，乃使人繼禮，召請為參軍。使人得令，即去請劉裕，劉裕從請即來見桓修。桓修聞至大喜，降階相迎，握手而笑，歡若平生，勝如舊識。以酒相待，飲至半酣，修起言曰：「聞君才名出眾，智識超群，故命使請君為參軍，君可同心協力，計劃軍機，以佐吾弟。太平之後，畫地封君。」劉裕答曰：「裕蒙明公錄用，安敢不效犬馬之勞？但恐有辜下問也！君有驅馳，必不辭行！」
　　修又曰：「旦日吾親自與君去見吾弟，命其奏帝，再加封賞。」
　　言訖席散。
　　時劉裕來見故人孔靖曰：「桓玄篡形已見，吾欲從山陰起義討之，卿意如何？」靖曰：「山陰路遠，且玄未居極位，不如待其篡後，於京口起義討之。」裕然之。
　　卻說隆安以來，中外之人，厭於禍亂。及桓玄初至，黜奸佞，擢賢才，京師欣得，兼得少安。既而玄又奢豪縱逸，且政令無常，朋黨互起，凌侮朝廷，裁損減其供奉之具，帝幾不免饑寒，由是眾心失望。

第三○七回　南涼禿髮辱檀立
　　卻說南涼王利鹿孤，在位三年而卒。群臣奔涼州，立其弟禿髮辱檀為涼王，帶領其眾，國號南涼，都於樂都，改元弘昌元年。卻說晉輔國將軍袁虔之，先與桓玄同志齊名，素不相睦。
　　及聞桓玄得志，恐不為其所容，乃棄官引家屬入長安，來降後秦王姚興。興聞其來降，親臨東堂，命群臣引進虞之。虔之入見禮訖，秦王姚興因與閒話，而謂虔之曰：「桓玄雖晉臣，其實晉賊，其才度定不如父，焉能辦成大事也？」虔之曰：「玄不如其父遠矣！今既握朝權必將行篡奪，既非命世之才，適足為他人驅除耳！此天以機授之陛下，願速加經略，廊清吳楚。」
　　秦王興大悅，以虔之為大司農。
　　次日，秦王興駕至逍遙園，引諸沙門聽鳩摩羅什演說佛經。
　　羅什通辨夏言，尋覓正經，多有乖謬，不與胡本相應。秦王興親與羅什及沙門僧眾等八百餘人，更出大品，羅什持胡本，秦王興執舊經，以相考校，因此續出諸經，並諸論三百餘卷。今傳新經，皆羅什所譯。秦王興既托意於佛道，公卿以下莫不欽附沙門，州郡化之，事佛者十室而九矣。
　　卻說孫恩自被劉裕擊敗，復聚眾一萬，來寇臨海。太守辛景以伏兵擊敗之。恩勢窮兵盡，及所擄三吳男女，死亡殆盡，恐為官軍所獲，乃自赴海而死。其黨從死者以百數，世人謂之「水仙」。餘者數千人，復推恩妹婿盧循為王。循，湛之曾孫也，神采清秀，雅有才藝。少時，沙門惠遠嘗謂之曰：「君雖禮涉風素，而志存不軌，如何？」時桓玄欲安撫東土，乃遣人以循為永嘉太守，循雖受命，而寇盜不已。
　　五月，秦王姚興大發諸軍十萬，使義陽公姚平等將兵以伐魏，興自將大軍繼之。平以兵攻魏柴壁，拔之。魏王珪聞知，即遣長孫肥為前鋒，自將大軍五萬繼後以御之。平使健將率精騎二百戰魏軍，肥率一千逆擊，盡擒之。平乃退兵。珪追及於柴壁，平以軍馬入城固守，魏軍圍之。興將兵四萬來救之，將據天渡，運糧以饋平軍。
　　魏博士李先曰：「兵法，上者為敵所棲，下者為敵所困，秦皆犯之，可使奇兵先據天渡，柴壁可不戰而取也！」珪命軍士增重圍，內防姚平出，外防姚興入。當將軍安同曰：「汾東有蒙坑，東西三百餘里，蹊徑不通。姚興來從汾西，直臨柴壁，如此，虛聲勢相接，重圍雖固，不能制也。不如為浮梁渡汾西，遠圍以拒之。虜至無所施其智力矣！」珪從之，率步兵三萬為浮梁，渡汾西，逆擊興於蒙坑之南。
　　興見有備，乃退走四十餘里，平亦不敢出。興屯汾西，柘材從汾上流東平，欲以毀浮梁，魏人皆鉤取為薪，不能得進。
　　姚興糧竭矢盡，晝夜突圍領眾不得出，乃率麾下大兵赴水，鹹從沉死。其餘二萬餘人皆欲斂手被魏人所擒。興力不能救，舉軍衝突。遣使求和於魏王珪。珪不許，乘勢進取蒲扳，會柔然謀反，魏王珪乃引兵還。
　　癸卯二年，卻說桓玄聚眾朝士商議，欲廢銅錢而用谷帛，時西閣祭酒孔琳之議曰：《洪範》八政，以貨資食；豈不以交易之所資，為用之至要者乎？故聖人制無用之財，既無毀敗之費，又省難運之苦；此錢之所以嗣功龜貝，歷代不廢者也。谷帛為寶，本充衣食，今分以為貨，則致損甚多。又勞毀於商販之手，耗棄於割藏之用，此之為弊，著於已試！故鍾繇曰：『巧偽之人竟濕谷之利，制簿絹以充資。』魏世制以嚴刑，弗能禁也。是以司馬以之為，用錢非圖豐國，亦所以省刑。今既用而廢之，則百姓頓亡其財，是有錢無糧之人，皆坐受饑困，此斷之之弊也。魏明帝時，錢廢用谷，四十年矣。以不便於人，故舉朝大議，精才達政之士，莫不以宜復用錢，足以明谷帛之難用也。
　　桓玄又曰：「既錢不可易，可復用肉刑，以制嚴刑繼之。」
　　琳之又曰：
　　唐虞象刑，夏禹立辟，蓋浮薄既異，教化不同。《書》曰：「世輕世重，」言隨時也。夫三代風淳而事簡，故罕蹈刑辟，近世俗巧而務殷，故動陷憲典；若三千行於叔世，必有踴貴之尤，此五帝不相循法，肉刑不可悉復者也。漢文有仁惻之意，開自新之路，雖曰稽古創製，號稱刑措，然名輕而實重，反更傷人。故孝景帝嗣位，輕之以緩，緩而人慢，又不禁邪；期於刑罰之中，所以見美於昔。兵荒之後，罹法更多。棄市之刑，本斬右趾。漢文一謬，承而弗革。所以前賢悵恨，議之而末辨。
　　鍾繇、陳群之意，雖小有不同，欲以右趾代棄市。若從其言，則所活者眾；降死之生，誠為輕法，可以全其性命，蕃其產育，仁既濟物，功亦益眾。又今所患，逋逃為先，屢叛不克，宜令逃身靡所，亦以肅戒未犯，永絕惡源。至於余條，且宜依舊，不可更改耳！
　　桓玄遂不悅，因怒還第。
　　九月，殷仲文、卞范之二人勸玄早受禪。玄劍履上殿，入朝不趨，直至殿前，謂晉主曰：「朝廷無玄一人，不知幾人稱帝，幾人稱王？今玄還位丞相，陛下何不知恩？」帝曰：「是朕之失。」即命會冊玄為相國，總百揆，封楚王，加九錫。玄大悅，號楚國，置丞相以下官。
　　玄弟桓謙私問彭城內史劉裕曰：「楚王勳德隆重，朝野之情，咸稱宜有禪讓，卿以為何如？」劉裕曰：「楚王勳德蓋世，晉室民望久移，乘運禪代，有何不可？」謙即喜曰：「卿謂之可即可耳！」
　　南燕臣高雅之上表，請南燕王德伐桓玄，言曰：「既未能廓清吳會，亦可以收江北之地。」韓范亦上疏曰：「晉室衰亂，戎馬單弱，重以桓玄悖逆，上下離心。拓地定功，正宜今日。失時不取，彼國有豪傑誅玄，更修德政，則無望矣！」德因命諸將講武於城西，率領步卒三十七萬人，騎五萬三千匹，車萬七千乘，正欲起行，公卿皆以玄新得志未可以圖，於是乃止。
　　十一月，桓玄佯以表請歸藩，使人奏帝，帝作手詔止之留。
　　又詐言錢塘臨平湖開，江州甘露降，使百僚集賀，為己受命之符。又以前世皆有隱士，恥獨無之，計求得皇甫謐六世孫希之為署，並給其資帛用，使其獨居山林，遣人征為著作郎。又使固辭，然後下詔旌禮，號曰「高士」，時人謂之「充隱」。又欲廢錢而用谷帛，及復肉刑，制開無憲，卒無所施。性復貪鄙，時人有書法好畫及佳園宅，必假蒲博而取之。尤愛珠玉，未嘗離手。至是卞范之為禪詔，逼帝書之，帝勿從。
　　玄自入言曰：「汝為君不道，四海混亂，吾父子披堅執銳，百戰千傷，保此社稷，與汝享祚數十餘年。今吾年將老，汝何不發一言？」帝曰：「王欲朕位，何必動怒？容付與伊。」玄回怒作喜曰：「陛下肯為堯舜，吾即退也！」遣司徒王謐禪帝位於玄，帝無奈居永安宮。百官勸進，玄築壇於九井山北，即帝位，改元永始。封帝為平固王，遷於潯陽。玄入建康宮，登御座而地忽陷，群下失色。殷仲文曰：「將由陛下聖德深厚，地不能載，故如是耳。」桓玄大悅。
　　玄既即大位，臨朝聽訟，親問囚徒，罪無輕重，多得原放。
　　有於輿乞者，時或恤之。以其祖彝以上名位不顯，不復追尊，獨納桓溫神主於太廟，四時祀之。時卞范之謂玄曰：「宗廟之祭，上不及祖，有以知楚德之不長矣！」玄性苛細，好自矜伐，正事或一字片辭之謬，必加糾察，以示聰明。或手注直官，或自用令史，詔令紛紜，有司奉答不暇，而紀綱不治，奏案存積，不能知也。又性好游畋，更繕宮室，朝野騷然，思亂者眾。
　　益州刺史毛璩起兵，傳檄郡縣，列玄罪狀，兵屯白帝城。

第三○八回　劉裕起兵討桓玄
　　時桓玄聞謝景仁之才名，乃宣見，謂文武曰：「司馬庶人父子，雲何不取？遂令景仁年三十而方為著作郎耶？」因而言訖，以景仁為中兵參軍。景仁謝恩，群臣始散。
　　卻說桓修聞玄即位，乃同劉裕來建康，至次日入朝見玄，拜舞已畢。桓玄大喜，乃以修為撫軍大將軍，劉裕為中軍參軍，就命二人起兵東征盧循。修、裕二人謝恩出外，即日起行，還京口起兵。
　　次日，桓玄設朝，乃謂司徒王謐曰：「昨見劉裕風骨不凡，蓋人傑也。朕錯用之以東征。」王謐奏曰：「陛下龍眼不舛，劉裕叛心無有，陛下何思何慮也？」玄曰：「卿言亦是。」於是罷朝，玄乃退入後宮，見皇后劉氏，說及命劉裕東征之事。
　　皇后劉氏有智鑒，謂玄曰：「吾前日在殿後，觀見劉裕朝陛下，其人龍行虎步，瞻視不凡，恐後不為人下，不如早除之，以免後患也。」玄言曰：「吾方欲定中原，非彼莫可用者。俟關、河平定，然後別謀之耳。」後曰：「其事亦未可洩漏也！」
　　卻說劉裕與桓修至半路，入見修，以稟修：「還京口，托以金瘡疾痛，不堪步從，請將軍先行，容瘥來趕。」修聞說言曰：「既如此，你可從船上來趕我。」言訖，修乃即先行。
　　於是劉裕出外，乃與何無忌一同乘船回京口，意欲商議建興復之計，因謂無忌日：「吾欲誅桓玄迎晉帝，以安天下，君有何策？可以教之。」無忌曰：「可陰結義士，托以遊獵為名，傳說受晉帝密詔討桓玄。待眾集計定，先斬桓修，以徇義軍，然後大驅眾士，天下誰不服從，為我而殺玄也？」裕曰：「其計甚善，怎奈無人堪與吾共大事者！」無忌曰：「有一人與君同姓，名毅，乃是彭城沛人也，字熙樂，少有大志。因見桓玄篡位，常懷不平。若此人同舉義兵，則大事成矣。現居京口。」
　　裕曰：「既然如此，你可與其說知，令其同舉義兵。」無忌日：「可耳！」因是二人同舟，回至京口上岸，各自回室安歇。
　　次日，劉裕令人召何無忌至，謂曰：「昨日之謀極妙，宜速為之。君言京口劉毅勇而有謀，我欲與他同舉義兵，未知其人意下如何？你可往說之！令其招兵。」無忌日：「吾即往說之。」言訖即行，來見劉毅。毅聞何無忌至，出門前迎入到草廳之上，各施禮畢，分賓主而坐。無忌佯為欷欺，潸然出涕不已，劉毅問曰：「公何故淚耶？」無忌日：「晉室不幸，罹桓玄之篡，吾乃晉臣，意欲興義兵討此跋扈，恨無人戮力相成，是以淚耳！」毅曰：「吾亦有不平之鳴。」無忌曰：「桓氏強盛，其可圖乎？」毅曰：「天下自有強弱，正患無英才之人耳，故患無人可為盟主。」無忌日：「天下草澤之中，非無英才也，吾推一人，未知合君意否？」毅曰：「你且莫說，待我說出一人，與公看相合否也？」無忌曰：「你且說甚人？」毅曰：「依我所見，惟有劉下邳，公意亦此人否也？」無忌鼓掌而笑，答曰：「吾主意亦是此人。」毅曰：「既我二人心合，你可說劉下邳，邀其同舉義兵。」無忌日：「吾先去參說，你可隨後來同議。」言訖辭還，具以毅言告裕。裕乃大喜，即令無忌去請毅至，相見禮訖，三人定謀，聚合義徒一百餘人，以候大舉。
　　甲辰三年，時有平昌孟昶為桓弘主簿，從建康還家，裕往問之曰：「草野當有英雄起兵討桓玄，卿願聞乎？」昶曰：「今日英雄有誰？正當是卿耳！」於是裕請其同往見毅、無忌，與其相會，於是昶及裕弟道規、諸葛長民等，相與合謀起兵。
　　時道規為桓弘參軍，裕使毅說道規、昶共殺桓弘，據廣陵起兵；長民為刁逵參軍，使其殺刁逵，據歷陽起兵，各自領計去訖。
　　無忌夜草起兵文，其母密窺之，泣曰：「吾不及東海呂母明矣！汝能如此，吾復何恨？」當劉裕以百餘人托以遊獵，與無忌合收徒眾，得二百餘人。詰旦，京口門開，無忌著傳詔服，稱敕使居前，徒眾從之齊入，即斬桓修以徇義兵。遂出榜安民，無忌等共推裕為盟主。
　　裕問無忌日：「急須一府主簿，何由得之？」無忌日：「無過劉道民。道民者，東莞劉穆之也。」裕曰：「吾亦識之。」
　　即馳信召焉。穆之聞京口歡噪之聲，晨起出陌頭，適與裕會，直視裕者久之。返室壞布裳為褲，往見裕，裕曰：「始舉大義，須一軍吏甚急，卿謂誰堪其選？」穆之曰：「倉猝之際，略當見無逾於我者。」裕笑曰：「卿能自屈，吾事濟矣！」即以穆之為坐署主簿。

第三○九回　劉裕大計破桓謙
　　時桓修手下司馬刁弘引文武佐吏數百人，在城外屯紮，欲與桓修報仇。劉裕命眾兵緊守四門，乃親自登城樓上，而謂司馬軍吏曰：「今郭江州已奉乘輿反正於潯陽，我等受密詔誅逆黨。今日賊玄首已當梟於大航，諸君非大晉之臣乎？何故助賊為亂耶？」刁弘等老臣，信以為實，乃邀眾退散去訖。是日孟昶因勸桓弘出獵，次日天尚未明，弘使人開門出獵，早被劉毅、劉道規等率壯士數百人，直入內堂斬之，因收其眾濟江。眾同推裕為盟主，總督徐州事，以昶為長史，守京口。裕率二州之眾千七百人，屯於竹裡，移檄遠近響應。
　　卻說桓玄設朝，文武出班山呼禮畢。群臣奏曰：「劉裕與劉毅、何無忌謀反，聚眾斬桓修及弘，宜火速興兵去討。」玄聞弘與修死，垂淚不已，即宜頓丘太守吳甫之、右衛將軍皇甫敷，領兵北拒義兵，又遣桓謙總之，三將受命欲行，玄謂謙曰：「賊兵銳甚，計出萬死，若有蹉跌，則彼氣成而吾事去矣！不如屯大軍於覆舟山以待之，彼空行兩日，求戰不得，自然散去，此策之上也。」謙辭即行去了。
　　游擊將軍何澹之奏曰：「前劉裕進謁小臣，小臣左右造說裕身光耀滿室，小臣恐其不為人下，奏知陛下，陛下不以為意，今日果為患耳！臣觀劉裕聚烏合之眾，集蟻聚之兵，勢必無成。陛下何慮之深也？」玄謂何澹之曰：「劉裕勇冠三軍，當今無敵，足為一世之雄。劉裕家無擔石之儲，為樗蒱一擲百萬。何無忌，牢之之外甥，酷似其舅，共舉大事，何謂無成？朕前之不料，今噬臍無及也！」言訖，悶悶入宮，群臣罷朝。
　　卻說劉裕為盟主，以孟昶為長史總後軍，劉穆之為司馬，其時百姓願從者千餘人。率軍分作三隊起行，行至竹裡遣使移檄都下。
　　三月成午，裕兵至江乘，遇吳甫之兵到，劉裕乃親執大刀，大呼出陣，聲若巨雷。甫之一見，只是不敢交鋒，撥回馬便走。
　　裕以身先拍馬追斬甫之，麾令三軍並進，將士無不苦戰，都皆以一當百，斬首數百級。追至羅落橋，方自鳴金收軍，屯於橋下。
　　裕乃鳴鼓集眾，商議進京之計。忽流星馬報說：「皇甫敷引大兵前來拒戰。」當時檀憑之出謂曰：「不勞盟主親陣，小將願與一戰。」裕乃許之。憑之即出披掛，引部下兵出陣，與皇甫敷對敵。兩馬相交，雙戟並舉，二人戰上十餘合，憑之氣力不加，大敗走回本陣，被皇甫敷驟馬追趕，射一箭正中後心，翻身落馬，死於陣中。劉裕在陣上一見大怒，驅坐下馬，挺手中刀，如飛殺出陣來。遇了皇甫敷就戰，未上十餘合，裕乃佯敗拖刀便走。敷只道是敗，去趕，不曾提防，被劉裕勒回坐下馬，舞起手中刀，望敷迎頭一砍，砍死皇甫敷於馬下。引兵殺進，殺得楚兵逃走無門，大隊兵至離京城二百里下寨。
　　至次日，裕乃升帳，號泣檀憑之，情動三軍，無不下淚。
　　而又使人去尋憑之屍首，以棺木盛之，遷葬京口。初，劉裕與憑之眾人欲建大業，有善相者請裕相。裕與何無忌等近當大貴，惟雲憑之無相，至此憑之戰死，裕知其事已驗而深信之。
　　卻說桓玄聞皇甫敷等皆死，軍馬已臨京城，心中大懼。乃遣桓謙以兵二萬，屯於東陵口拒之。又使卞范之以兵二萬屯於覆舟山西犄之。
　　卻說劉裕領義兵先詣升帳，聚眾畫策進兵。當眾將皆言曰：「今桓玄使桓謙屯東陵口，卞范之屯覆舟山西，吾所進者，只此二路。今敵佔之，吾兵難以進也。不如退兵，先取別郡，俟其無備，方可進也。」劉裕見說大怒曰：「吾非一功至此，豈可畏而去之，是無始終也！吾明日自有破范之及桓謙之策。」
　　次日，使何無忌守寨，尋土人引路，自乘小車於覆舟山僻之處，遍視地理。因山嶺峻險，棄車乘轎，或自步行。忽到一山，望見一谷，形如長蛇，皆是峭壁，雜絕樹林之間，止有一條小路。
　　裕問土人是何地名？土人曰：「此乃覆舟山谷。」裕曰：「此乃天賜吾殺玄兵於此處也。」言訖，即回本寨，喚孟昶監軍制油被一千條；又喚何無忌至前，吩咐引兵一千，執皂白二旗，分作兩隊以為疑兵，屯於覆舟山東等處，使桓謙疑不敢進。又令孟昶監五百軍人，將油被掛覆舟山對面諸山谷。又令：「劉毅引兵三千挑戰，可佯敗，引桓謙至山谷，放火焚謙大軍。吾自領兵埋伏，待其兵過，分截接戰，汝等諸將，臨期如令，不得有誤，倘有漏洩，定按軍法。」眾將得令，各各依計準備而行，計排已定。
　　次日，劉裕引兵三千，前來誘敵。謙兵果至，二馬相遇，當時劉毅跑馬走出陣前，勒馬橫刀，大罵：「桓謙逆賊，如何不降，拒我義兵？」桓謙亦出馬罵曰：「叛賊何敢罵吾！」言訖持槍便刺過來，劉毅舞刀去迎，二馬相交，軍器並舉，兩人大戰二十餘合。毅佯落荒而逃，謙乃揮兵追之，不三五里，追到覆舟山東，乃勒馬謂諸將曰：「前日敗兵回，誇劉裕用兵如神，所向無敵。今觀他之用兵，可見了也。似此等軍馬為前部，與吾對敵，正如驅羊與虎豹對也！汝等可催趕軍馬，星夜趕過山東平處下寨，是吾之志也！」言訖，又追數里，前軍來報：「山東兩下，都有埋伏。」眾不敢行，謙欲回兵，只聽背後喊起，鼓角喧天，震動天地。後軍又報：「後有劉裕領大隊兵殺出。」桓謙慌忙傳令，令眾兵一齊殺過山東。令未及傳，望見山上樹林之中，一派火光罩地，俄而油被滿樹，見火就著，狂風大作，四面八方，火光彌天，燒近前來，人馬自相踐踏，死者不知其數。燒得屍橫遍野，血滿渠池。其時桓謙引了數十心腹軍人，冒火衝突，殺出而走，奔投西蜀去了。
　　劉裕乃連夜引兵，身先士卒，併力死戰，無不以一當百，百戰百勝，呼聲震動天地，鼓噪之音，大震京邑。諸軍大潰，裕兵直至京城之下安營。
　　卻說桓玄始雖遣軍拒裕，而走意已決，乃使殷仲文具舟石頭城下，待逃。當夜玄憂無寐，在宮閒行。忽左右來說，謙軍敗死，目今劉裕兵至京城。玄乃大驚，即引親隨數人，連夜開北門，輕船往南走，奔石頭城。
　　裕聞玄走，至庚申日，乃引兵眾入建康，立留台，總率百官，商議奉迎鑾輿，收桓玄宗族在建康者，盡剿誅滅命。劉毅調兵去追桓玄，毅得令以兵去了。又命尚書主瑕率百官奉迎乘輿，亦起行去了。當時司徒王謐與眾議同推裕領揚州牧，固辭不肯受，乃以謐錄尚書事，領揚州刺史。裕自為鎮軍將軍、都督八州諸軍事、徐州刺史、領軍將軍。以劉穆之為崇邑太守，總諸大處分皆委於劉穆之。穆之倉卒立定，無不允愜。裕托以心腹，動止諮焉。穆之竭節盡誠，無所遺隱。時晉政寬弛，綱紀不立，豪傑凌縱，小民窮困。重以司馬元顯政令違舛，桓玄雖欲厘政，而科條煩密，眾莫之從。其時穆之斟酌時宜，隨方矯正。裕以身范物，以威禁內外，百官皆肅然奉職。不盈旬日間，風俗頓改為美也。
　　初，王謐為桓玄佐命元臣，手解帝璽綬以授玄，及玄敗，眾議宜誅，裕特保全之。劉毅嘗因朝會，問謐璽綬所在，王謐內不自安，逃奔曲阿，劉裕遣人追還復位。
　　諸葛長民至豫州，失期不敢發。刁逵竊知，乃執之，檻車送桓玄，未至而玄敗。送人遂破檻車放出長民，還趨歷陽。刁逵乃棄城走，其部下將執刁逵以送劉裕，斬於石頭城，子侄皆死。
　　裕初名位微薄，輕狡無行，士流皆不與相知，惟王謐獨奇賞之。謂曰：「卿當為一代英雄。」劉裕嘗與刁逵樗蒱，不時輸與逵，被逵縛於柳下。王謐責刁逵而代裕償，由是裕憾逵而德謐。劉裕既克建康，思昔劉牢之之恩，乃使人往洛陽，召其子劉敬宜入用，使人去了。先是敬宣知桓玄至京師，恐不容己，乃奔走洛陽。敬宜素明天文，見景象彗出，知必有興復晉室者，嘗以告所親。又嘗夢與丸土服之，覺而喜曰：「丸者桓也，桓土既吞，吾當復本土乎？」是日恰好使者至，說劉裕有召，即乃馳還京師，入見劉裕。裕乃大喜，以其為武岡縣侯。因問敬宣曰：「吾與劉毅共復晉室，汝看吾與劉毅雄傑誰先？」敬宣曰：「明公天資英邁，賞罰嚴明，仁德兼著，不世之有，毅公何能及焉？況劉毅外寬內忌，自伐而滿，若一旦遭遇，當以凌上取禍，非可與明公為並。」劉裕默然，大悅之。

第三一○回　桓玄挾帝走江陵
　　卻說桓玄走至石頭城，聞後軍來趕，恐將士不復用命，乃領眾走入潯陽，劫晉帝。是時玄腰帶寶劍，手提鐵鞭，謂帝曰：「今劉裕謀叛，欲來擒陛下，陛下可急從吾走避。」帝見玄內侍皆帶劍，環立於側，面如土色，拱手謝曰：「多蒙報知，願隨走避！」玄曰：「可速上馬偕行。」於是帝引宮妃等眾從之而行。
　　時劉毅見玄走江陵，聚集諸將，商議進兵去追桓玄。因上言曰：「諸桓世居西楚，郡下皆為竭力，桓振勇冠三軍，不可追趕，且宜頓兵以計策謀之耳！」何無忌日：「今出師以來，十攻十破，百戰百勝，欲擒桓玄逆賊，宜於速追，何自阻慢軍心？」又曰：「今之大勝而追，猶如破竹之勢，數節以下，迎刃而解，諸君不去，吾自追趕！」言訖，獨自引部下之兵去追。
　　將至江陵，桓玄見後有追兵，急使桓振率軍回馬拒戰。無忌與桓振交鋒大戰，未上二十餘合，無忌大敗走回，來見劉毅、劉道規，言及失利一事。道規曰：「桓玄今去不遠，可驅大隊軍馬連夜去追。」無忌日：「止隔三日程途。」道規曰：「既然如此，星夜去追。」於是道規、劉毅及何無忌總率三軍，星夜趕來。
　　卻說桓玄既挾天子走至江陵，及入江陵，見城池崩壞，恐不能守，復挾天子覓船登舟浮江東下，遇著劉毅、何無忌、劉道規等引兵追至。毅等大叫：「留下晉天子還我。」又罵：「桓玄無義之賊，何敢謀劫聖駕！」桓玄大怒，自出交戰，未至二十餘合，桓玄大敗，走下五十餘里。桓玄計遣庾雅祖、何澹之等，乘其舟仗旗幟以拒裕等，自挾帝連夜走守湓口，澹之依從其計。
　　何無忌、劉道規等率兵共有七千七百人，連晝帶夜，追至桑落洲。澹之等所乘舟幟，與玄無二，無忌日：「賊帥必不居此，欲惑我耳！今眾寡不敵，戰無全勝，此舟戰士似弱，我以勁兵攻之，必得之。攻之則彼勢沮，而我氣倍，宜速攻之，破賊必矣。」眾軍遂攻得之。因傳呼曰：「已擒何澹之，諸軍何不早降？」賊軍驚憂，追軍亦以為然，乘勢破之，人眾皆各走了。遂進湓口，進據潯陽城，遣使奉送宗廟神主還京師。

第三一一回　馮遷抽刀誅桓玄
　　卻說劉毅、何無忌、劉道規既破湓口，率眾自潯陽西追，與桓玄遇於崢嶸洲。毅等兵不滿萬，而玄戰士數萬，毅憚之，曰：「玄戰士還有五七萬，吾眾不滿九千人，何以為敵？不如暫退！」道規曰：「不可！彼眾我寡，強弱異勢，今若不進，必為所乘！雖至潯陽，豈能自固？夫決機兩陣，將雄者克，不在眾也！」因麾眾先進，毅等從之。玄常漾舸於舫側，以備敗走，由是眾莫有鬥志。毅等乘風縱火，盡爭先與玄交戰，玄眾大潰而走。玄復挾帝單舸西走，留永安何皇后及王皇后於巴陵。
　　殷仲文因叛玄，奉二後之懿旨，還建康。
　　玄與帝入江陵，欲奔漢中，而人情垂沮，乃與心腹百餘人夜出，更相殺害，僅得至船，左右奔散去了。荊州別駕王康產見玄走了，奉帝入南郡府舍居祝玄乃自奔走，出離南郡。
　　卻說益州刺史毛璩因弟毛璉死，乃使參軍費恬謂從孫佑之曰：「聞君令兄修之為桓玄屯騎校尉，今桓玄與劉毅交戰不利，走南郡必從此過。吾料桓玄不復再興，不如迎玄說之入蜀，請君令兄收之，回益州同守故邑，以圖大事，君意如何？」佑之曰：「公策正合我意。」言訖，二人前來至玄舟船接玄，玄乃大喜，遂問二人姓名，二人未及答應，當屯軍校尉毛修之，進前認得二人是其弟及參軍，急道曰：「此二人，一是小將舍弟佑之，一是家叔參軍費恬，聞大王至，故來接耳。」桓玄聽畢，以二人為將而問曰：「吾欲去漢中避兵災，以圖興復，汝倆有何計策？可以教也！」佑之、費恬欲說修之回益州，乃進言曰：「陛下欲圖興復，不如往蜀。蜀外有崇山之固，內有磐石之靠，進可兼併天下，退可鼎足而立，足可以拒劉裕之兵也。」
　　修之亦說曰：「蜀地乃興王之所，昔漢帝亦從此興起，陛下可速行！」玄聽其說，自可與眾同行。行至益州界首，佑之、費恬密與修之言曰：「我二人迎玄者，為脫公也！今桓玄地失兵潰，不久必亡，我三人莫若引部下之兵，走回益州，別圖大事；倘若延遲，則禍至五日矣！」修之曰：「吾有此意久矣，今已至此，安敢不逃乎！」言罷，三人各引部下兵，連夜走回益州，去見毛璩。及至次日，眾軍報知桓玄，玄乃大驚，悶悶不悅。
　　卻說益州督護將軍馮遷見玄敗，禍延及己，乃引部下之兵入營，抽刀而前，欲殺桓玄。玄急忙拔頭上玉簪與之，遷不受。
　　玄曰：「汝乃何人耶？敢殺天子？」遷應之曰：「欲殺天子之賊耳！」遂斬之。時玄年三十六，自篡逆至敗時，止八月耳。
　　於是馮遷割桓玄之首級，令人傳至建康，見劉裕。裕大喜，賞賜來人，傳令將首級以示四門。
　　是時尚書王暇聞玄劫天子在江陵，乃率百官至江陵，復立晉帝於江陵。毅等既戰勝，以為大事已定，不急迫躡。玄死一句，諸軍猶未至。桓謙及振竄匿，聞玄死，乃復出聚眾數萬，襲江陵，陷之，殺王康產，見帝與百官在殿，意欲行弒。桓謙曰：「劉裕之亂，豈帝所為？若殺之，吾何所容？不若禁之。」
　　乃拜而欲出。為玄舉哀，追謐桓玄，率群臣奉璽綬於帝，侍御左右，皆振腹心。謙、振聞無忌、道規等兵復至，乃率眾出拒。
　　何無忌、劉道規二人進兵來攻謙、振於馬頭坡，兩下交鋒，謙兵驚潰，被無忌大破之。無忌又趨江陵，道規曰：「兵法，屈伸有時。諸桓世居西楚，群下皆為竭力。振勇冠三軍，難與交鋒，且可息兵養銳，徐以計策縻之，不憂不克。」無忌不從。
　　自以兵出，迎戰於瀘溪。無忌等大敗，退還潯陽，聚糧繕船，未嘗無備，故何無忌雖敗退，猶賴劉敬宣以復振，遂進克至夏口。桓振遣馮該守東岸，孟山圖據魯山城，桓仙客守偃月壘，眾合萬餘，水陸相援。等與無忌分兵夜擊，悉攻破之。生擒山圖、仙客，馮該率殘兵奔走石頭城去訖。

第三一二回　晉帝乘輿返建康
　　乙巳正月，南陽太守魯宗之起兵來襲襄陽，桓蔚大懼，奔走江陵。劉毅等大軍至馬頭，桓振恐不能守，又挾帝出屯江津，遣使見劉毅，願割江、荊二州，奉送天子還京。毅等不許，宗之進屯紀南。振留桓謙、馮該守江陵，自引兵五千與宗之戰，大破之，宗之走還，而毅等亦以兵乘振出，破該於豫章口。謙聞知，棄城走，毅等大軍進入江陵，執卞范之等斬之。振以兵還，知城已失陷，其眾皆潰，乃逃渦川。朝廷下詔大處分，悉委冠軍將軍劉毅所領，大赦改元，惟桓氏不赦。以桓沖靖忠王室，特宥其孫胤徙新安；以宗之為雍州刺史；毛璩為征西將軍，統梁、益等軍；以弟瑾為梁州刺史；瑗為寧州刺史，獨桓氏及何澹之等不赦，桓謙、澹之皆奔降秦。
　　二月，留台百官備鑾駕迎帝於江陵。劉毅、劉道規二人，握兵屯夏口，以備諸桓。使何無忌保帝東還，帝至建康，百官詣闕待罪，詔令復職。尚書殷仲文以朝廷音樂未備，言於劉裕，請治之。裕曰：「今日不暇給，且性所不解。」仲文曰：「好之自解。」裕曰：「正以解則好之，故不習耳！」以琅玡王德文為大司馬，武陵王遵為太保，劉裕為侍中、車騎將軍、都督中外諸軍事。加裕尚書事，裕固辭不受，而請歸藩鎮。

第三一三回　劉裕遺循續命湯
　　初，劉毅未遂大志時，嘗為劉敬宣部下參軍，時人鹹以雄傑許之。敬宣曰：「非常之才，自有調度，此君外寬而內忌，自伐而矜人，若一旦遭遇，必當以凌上取禍耳！」毅聞而恨之。
　　毅心懷前言，今敬宣為江州，使人言於裕曰：「敬宣不預建議，授郡已為過優，聞為江州，尤用駭惋。」敬宣竊知，不自安，使人去裕處請解職。裕乃召還為宣城內史。
　　時朝廷新定，未暇征討，聞盧循為亂，與百官議以品爵招安。於是乃遣人以循為廣州刺史，徐道覆為始興相，因此二人皆受命，遣使貢獻，因使人饋劉裕「益智粽」，裕乃笑曰：「彼謂我無能也！」亦使人報以「續命湯」，循亦疑未究。循初陷番禺也，執刺史吳隱之。至是裕與循書，令遣隱之還京，循乃不從。長史王誕曰：「孫伯符豈不欲留華子魚耶，但以一境不容二君耳！」循始悟，遣之還京。
　　初，益州刺史毛璩聞桓振陷江陵，率眾三萬順流東下，將討之。使其弟毛瑗守外水，參軍譙縱出涪水。蜀人不樂遠征，逼縱為主。毛璩聞變，奔回城都，遣兵討之不克，營兵反開城門納縱，殺璩及環，滅其家，縱遂自稱成都王。於是蜀人大亂，漢中空虛，氐王楊盛遣其兄子楊先據之。

第三一四回　慕容超立為燕王
　　八月，南燕王慕容德俄而寢疾卒，諸臣舉哀，殯殮掛孝訖。
　　後以太子慕容超嗣燕王大位，改元太上元年。超既即大位，以慕容鍾為尚書令，以封孚為太尉，公孫五樓為武衛將軍，內參政事。五樓密奏燕王超曰：「慕容鍾、段宏二人，素為民仰士歸，不可使其內執國政，倘有異變，難以制之！宜出之外鎮，免為內患。」燕王超然之。次日，改以慕容鍾為青州牧，以段宏為徐州刺史。時太尉封孚諫曰：「臣聞五大不在邊，五細不在廷。慕容鍾乃國之宗臣，段宏國之外戚也，正宜應參贊百揆，不宜使鎮外方。」燕王超不從。因此鍾、宏二人，俱有不平之色，只得赴任，因相謂曰：「黃豹之皮，恐終當補狐裘也！」
　　五樓聞之，嫌隙漸構。
　　初，慕容超自長安來至梁州，慕容法時為兗州鎮南長史。
　　尚書悅壽見超，因謂法曰：「向見北海王子，天資弘雅，神爽高邁，始知天族多奇，玉林皆寶也！」法曰：「昔成方遂詐稱衛太子，人莫辨之，此復天族乎？」超聞恨之。至是即位，亦以法處之外鎮。當是時，法來見慕容鐘，會段宏起兵謀反，據城池，積草屯糧，不用朝命。是時尚書都令史王儼諂事五樓，得遷為尚書左丞，時人為之語曰：「欲得侯，事五樓。」
　　晉義熙二年，燕王慕容熙皇后苻氏身死，燕王熙悲號躄踴，若喪考妣。大殮訖，復啟其棺，而與交接。置百官於宮內哭，密使有司按檢哭者，有淚者以為忠孝，無則罪之。於是眾臣大懼，莫不含辛以為淚淋。明日欲行苻氏喪，前掖將軍慕容雲與幸人李細曰：「今主上無道，殺戮大臣，來日行喪，必然自送，你可領勇士百人於道殺之，以免吾患。」細從其言。
　　次日，行苻氏喪，百官皆送。燕王熙亦自送殯。至中道，慕容雲叫出李細，引勇士殺之。熙在位六年，自垂至熙四世，凡二十四年，後燕到此而滅。
　　是時雲乃自立，即其大位，加封大臣，以李細為和龍長史。
　　李細恨雲不以己執朝政，復以兵殺慕容雲於前殿。

第三一五回　馮跋即位於昌黎
　　史說馮跋，字文起，長樂信都人，乃畢萬之後也，萬之子孫，有食采馮卿者，因以氏焉。先，慕容寶僭位，署跋為中衛將軍，及慕容熙即位，欲誅跋，跋與兄弟俱亡逃在外。
　　時慕容雲既被殺，國內無主，文武潰散。時馮跋在昌黎，將推以為主，於是迎跋，跋始即大位，不改國號，仍國號燕，元太平元年。以弟素弗錄尚書事，總督內外諸軍事。
　　馮跋既僭大位，勵意桑農，乃下書曰：「桑柘之益，有生之本；北上少桑，人未見其利；可令百姓人植桑一百根，柘二千根。」時地震，寢宮崩壞，燕王跋即問太史令辟尚曰：「昔年屢有地動之變，卿可明言，主何吉凶？」尚曰：「地陰也，主百姓遷。震有左右，昨震皆向右，臣懼百姓將西移。」燕王跋曰：「吾慮此也！」
　　九月，西涼公暠與長史張邈謀，乃徙都於酒泉，以逼沮渠。
　　蒙遜舉手令其諸子曰：「從政者當審慎賞罰，勿任愛憎；近忠正，遠佞諛，勿使左右竊弄威福。毀譽之來，當研核真偽；聽訟折獄，必和顏任理，慎勿逆詐億必，輕加聲色；務廣咨詢，勿自專用。吾蒞事雖未能息民，然含垢匿瑕，朝為寇仇，夕委心膂，粗無負於新舊。事任公平，坦然無繇，向不容懷，有所損益。計近則如不足，經遠乃為有餘，庶亦無愧於前人也。」
　　諸子從之。
　　丙午二年初，南涼辱檀伐北涼還，獻馬三千匹、羊三萬口於秦。秦王興以為忠，以辱檀為涼州刺史，命鎮姑臧。征王尚還涼州，士人道主簿胡威，請留尚鎮姑臧，興弗許。威見興流涕言曰：「臣州僻遠，仗良牧仁政保全至今。陛下奈何以我等貿馬羊乎？若軍國需馬，直煩尚書一符，臣州三千餘戶，朝下而夕可辦也！昔漢武帝領天下資力，開拓地面，以斷匈奴右臂。
　　今無故而棄五郡之地，忠良華族，以資暴虜，豈惟臣州士民墜於塗炭，恐方為聖朝飲食之憂耳！」興悔之，使人弛止尚莫回。
　　時辱檀之軍至五澗，王尚未離。辱檀托別駕宗敞勸王尚行焉。當別駕宗敞打發王尚上道，自來辭辱檀，去同尚還長安。
　　辱檀謂曰：「吾得涼州三千餘戶，情之所寄，唯卿一人而已，奈何捨我去乎？」敞曰：「今送君回，與大王解紛，正所以忠於殿下也。」辱檀因問新政所宜，敞曰：「惠撫其民，收用賢浚」薦本州民士十餘人，辱檀嘉納之。辱檀宴於宣政堂，仰視歎曰：「古人有雲，作者不居，居者不作，信矣！」孟褘曰：「昔張文王始為此堂，於今百年十有二主矣！惟履信思慎者，可以久處！」辱檀善之。辱檀雖受命於秦，然其服用禮儀，一如王者。

第三一六回　勃勃封屍髑髏台
　　三年，卻說赫連勃勃魁岸，美風儀，性辨慧。秦王興見而奇之，與論大事，寵遇逾於勳舊。興弟邕曰：「勃勃不可近，近則噬人也。」興曰：「勃勃有濟世之才，吾方與之平天下，奈何逆忌之？」言訖，乃以為將軍，使助沒弈干鎮高平，伺魏間隙。邕固爭曰：「勃勃乃貪猾不仁，輕為去就，恐終為邊患！」興乃止。久之，竟配以雜虜二萬餘落，使鎮朔方。會魏王珪歸所虜秦將於秦，興歸賀狄干以報之。勃勃大怒，遂謀叛秦。
　　柔然獻馬於秦，勃勃掠取之，襲殺沒弈干而並其眾，自為夏後氏之苗裔，稱大夏天王，置百官。
　　卻說勃勃本姓劉，衛辰之子，改姓赫連，是匈奴右賢王去卑之後，劉元海之族也。被魏所滅，降秦而叛，自為天王也。
　　時夏王勃勃共破三部，降其眾以萬數。進攻秦之三城以北諸戍，斬秦將楊丞、姚石生等。諸將皆曰：「陛下欲經營關中，宜先固其根本，使人心有所憑系。高平險固饒沃，可以定都。」
　　勃勃曰：「吾大業草創，姚興亦一時之雄，未可圖也。今專固一城，彼必併力於我，亡可立待。不如以驍騎風馳，出其不意。
　　救前則擊後，救後則擊前，使彼疲於奔命，我則游食自若，不及十年，嶺北河東，盡為我有。待興既死，嗣子闇弱，徐取長安，在吾計中矣。」於是侵掠嶺北諸城。秦王興乃歎曰：「吾不用黃藐之言，以至於此！」而勃勃求婚於南涼，辱檀不許。
　　勃勃大怒，率騎三萬，擊破辱檀。辱檀敗走，文臣武將，死者十有六七。勃勃使人搬積其屍而封之，號曰「髑髏台」，雲是辱辱檀也。
　　卻說南燕王超母妻猶在秦，遣封愷使於秦，求母與妻還之。
　　秦王興謂愷曰：「昔苻氏太樂諸伎悉入於燕，燕今稱藩，若送伎，即送還其母妻，乃可得也。」愷以是言，還燕報於超，超與群臣議之，段暉曰：「陛下嗣守社稷，不宜以私親之故，遂降尊號。但太樂先代遺者，不可與也。不如掠吳口與之。」張華曰：「侵掠鄰國，兵連禍結，非國家之福也。陛下慈親在人掌握，豈可顧惜虛名，不為之屈乎？」於是，超乃使韓范聘於秦，稱藩奉表於秦，秦使韋宗報聘，張華請北面受封。暉曰：「燕七聖重光，奈何一旦為豎子屈節？」超曰：「吾為太后屈，願諸君勿復言！」遂北面受詔。又使華獻太樂伎一百二十人於秦，秦王興乃還超之母妻，厚其資禮而遣之，於是超得母還國而養之。

第三一七回　穆之勸裕刺揚州
　　戊申四年正月，晉帝設朝，文官武將俱各身披朝服，手執牙笏，齊上金鑾殿，各拜舞山呼萬歲。近臣奏司徒、揚州刺史王謐薨，無人輔政，晉帝命群臣議任誰人。時左僕射孟昶出朝堂謂眾臣曰：「聖上面命我等舉賢輔政，此事必須問劉裕、劉毅二人，然後可行。」眾臣皆曰：「然！」於是遣尚書右丞皮沈來丹徒，與劉裕、劉毅二人商議。
　　皮沈問劉毅，毅曰：「既揚州刺史王謐費，卿可回朝奏主上，可使中領軍謝混為揚州刺史。劉裕先曾固辭，不肯任揚州，可使鎮丹徒，領州以內事，何必再議耳？」皮沈曰：「明公所議者然。」沈辭毅出，又來問劉裕，劉裕未曾出堂，只見劉穆之在內，皮沈曰：「王謐已死，聖上命眾臣議立一人，以代謐職，輔朝政。我先問劉毅，劉毅所舉謝混可鎮，以劉公鎮丹徒，領州內事，故又來問劉公何如？」穆之即曰：「劉公未出，君可暫停少刻，待我如廁，入請相見，計議必成。」皮沈在外停立，穆之馳入內，謂裕曰：「今朝廷使皮沈與劉毅和公議事，其語不可從之。」言訖，穆之即出，同皮沈入見劉裕，相見已畢，裕使沈坐談。皮沈曰：「揚州刺史王謐已死，聖上命群臣議舉一人代之，以輔朝政。沈先諮劉毅公，劉毅公議以中領軍謝混代之，以明公鎮丹徒，領揚州內事。沈不敢自擅，敬參問焉。」裕曰：「卿宜暫退驛中安置，待三思商議，回音與卿還京。」沈即出外，裕召穆之入問曰：「此事何如？」穆之曰：「公今豈得居謙，遂為守藩之將？雖劉毅、孟昶諸公俱起布衣，共立大業，此乃一時相推，故以明公為盟主，非宿定臣主分也，力敵勢均，終相吞噬。揚州根本所繫，不可假人，前授王謐，事出權宜；今若復他授，便應受制事人，一失於權，無由可得。
　　明公功高勳重，不可直置畏疑，同使入朝共議。眾見公至京邑，朝廷必不敢越公，更授他人耳！」裕曰：「卿乃吾之苟彧也。」
　　於是出堂，召皮沈謂曰：「百里縣宰，苟非其人，則民受其殃，何況一州乎？吾自入朝同議，推一能者代之。」因此劉裕與皮沈入京師。
　　次日入朝堂，聚集文武商議。眾群臣見裕自詣，乃不敢別議，因上言曰：「揚州重鎮，明公若不自領，誰人敢當？明公可自領之！」裕曰：「汝大臣命孤，吾自受焉。」因是入朝。
　　卻說晉帝聞劉裕入朝，命大臣召劉裕入見。當大臣出引，劉裕至金階，拜於殿階之下。帝賜乎身，宣裕上殿，問言畢，劉裕奏曰：「臣托陛下洪威，義軍之力，幸滅桓玄，得迎乘輿。
　　伏望陛下善保龍體，以社稷為重，則天下幸甚矣！」帝曰：「朕之社稷，賴卿再造，今卿回朝，宜輔國政。」眾臣奏曰：「今劉裕功蓋天下，忠聞九州，揚州之任不可付人，宜授與裕帶領。」帝曰：「眾卿所議，正合朕心。」於是帝以劉裕為侍中、車騎將軍、都督中外諸軍、錄尚書事，帶領揚州刺史。劉裕謝恩出朝，復還丹徒京口，與穆之同議後事。
　　四月，南燕王超祀南郊，有獸如鼠而赤，大如馬，來至壇側。須臾大風晝晦，羽儀帷幄皆毀裂。超懼，以問太史令成公綏，對曰：「陛下信用奸佞，誅戮忠良，賦斂繁多，事役殷重之所致也。」超乃黜公孫五樓等，俄復用之。
　　卻說秦王興以辱檀內外多難，欲因而取之，乃使韋宗往觀之。宗至，辱檀與宗論當世之大略，縱橫無窮。宗退而歎曰：「奇才英器，過於華夏，明智敏識，何必讀書。乃今知九州之外，五經之表，復自有人也！」辭歸，言於興曰：「涼川雖敝，辱檀權譎過人，未可圖也！」對曰：「劉勃勃以烏合之眾，猶能破之，況我舉天下之兵以加之乎？」宗曰：「不然！形移勢變，反覆萬端，凌人者易敗，戒懼者難攻。辱檀之所以敗於勃勃者，輕之也。今我以大軍臨之，彼必恐懼以求全。竊觀群臣才略，無辱檀比者。雖以天威臨之，亦未敢保其必勝也。」興乃不聽，使其子廣平公姚弼為將軍，斂成率步騎三萬襲辱檀，又使僕射齊難率騎兵三萬討勃勃。弼長驅至姑臧，辱檀嬰城固守，見弼兵懈怠，夜以奇兵大破之，弼收殘兵退屯百里之外，弼兵糧盡，斂成縱兵擄掠。辱檀又計，命郡縣悉散牛羊於野，勃勃聞秦兵且至，計排伏兵於左林山谷，自引眾退保河曲。齊難不知，遂縱兵野掠，勃勃潛師襲難，擒之，及獲其將士萬三千餘人。於是嶺北夷夏附於勃勃者以萬數，勃勃皆置守宰而撫之。秦兵敗還，秦王興始悔不聽韋宗之言耳。

第三一八回　劉裕抗表伐南燕
　　己酉五年正月，南燕王超正旦朝會群臣，歎太樂不備。超曰：「孤每恨朝會缺此樂音，吾與卿等大臣商議，掠晉人以補伎。」韓（蝔禲^曰：「先帝以舊京傾覆，戢翼三齊，陛下不養士息民，伺釁恢復，而更侵掠鄰國，以廣仇敵，可乎？」超曰：「吾志已定，不聽卿言。」遂使公孫五樓兄歸將兵寇宿、豫，拔之，大掠而去。簡男女二千五百人，教之以樂。五樓等總朝政，宗親並居顯要，內外無不憚之。
　　五月，太尉劉裕聞南燕王慕容超大掠宿、豫男女二千餘人，乃大怒，將欲伐燕，朝廷不許。劉裕抗表要伐南燕，朝議皆以為不可。惟孟昶、謝晦、臧熹勸行，裕以昶監南府事。苻氏之敗，王猛孫鎮惡來奔，騎射不能及人，而有謀略，善果斷，善論軍國大事，或薦之於裕，裕語悅之，因留宿。明日謂參佐曰：「吾聞將門有將，信然。」即以為中軍參軍。
　　史說王鎮惡，北海人也。祖王猛，仕苻堅，位兼將相。鎮惡以五月生，家人以俗忌，欲令出繼疏宗，其祖猛曰：「此兒非常，昔孟嘗君惡月生而相齊，是兒亦將興吾門矣！」故取名為鎮惡。年十三，有大志，而苻氏敗，寓食龜池人李方家。方善遇之，鎮惡謂方曰：「若遇英雄主，要取萬戶侯，宜當相厚報耳！」至是劉裕召為參軍，果應其言矣。
　　四月，裕以劉毅鎮姑孰，自領眾欲行。當毅聞知，固止之曰：「昔苻堅侵境，謝太傅猶不自行。宰相遠出，傾動根本。
　　公既受輔朝政，豈可遠離？宜委別將討之！」劉裕猶豫，謝景仁獨上言曰：「公建桓、文之烈，應天人之心，雖業高振古，而德刑未樹。正宜推亡存固，廣振威略，平定之後，養銳息徒，然後觀兵洛汭，修覆陵寢可也，豈有縱敵貽患者哉？」裕曰：「然！」於是引軍速行。
　　史說王曇首，太保弘之弟也。幼而素讓，以兄弟分財，曇首惟取圖書而已。因劉裕聚兵討慕容超，與弟王球前來投伍，劉裕因謂曰：「卿並膏粱世德，乃能屈之於戎旅耶？」曇首答曰：「既從神武，自使懦夫立志耳！」時謝晦在座曰：「仁者果有勇也！」裕大悅，以為鎮西長史。裕率舟師，自淮入泗，軍至下邳，留輜重，步進至琅玡，所過皆築城留兵守之。王鎮惡謂裕曰：「燕人若塞大峴之險，或堅壁清野，大軍深入，不惟無功，將不能自歸，奈何？」劉裕曰：「吾慮之熟矣！鮮卑貪婪，不知遠計，近利虜獲，退惜禾苗。謂我孤軍遠人，不能持久，不過進據臨朐，退守廣固。彼不能守險、清野，敢為諸軍保之。」言訖，明日出行。

第三一九回　劉裕入峴虜在掌
　　卻說南燕王超聞劉裕率軍來討，急召群臣會議。公孫五樓上言曰：「晉兵輕果，利在速戰，宜據大峴，使不得入，曠日延時，沮其銳氣，然後徐簡精騎，循海而南，絕其糧道，輪段暉率兗州之眾，緣山東下，腹背擊之，此上策也。各命守宰，依險自固，校其資儲，余悉焚芟，使敵無所得，旬日之間，可以坐制，此中策也。縱賊入峴，出城逆戰，此下策也。」超曰：「歲星居齊，以天道推之，不戰自克；客主勢殊，以人事言之，彼遠卒疲弊，勢不能持久，奈何芟苗徙民，先自蹙弱乎？不如縱使入峴，以精騎擊之，何憂不下？」桂林王鎮曰：「陛下必以騎兵利平地者，宜出峴山逆戰；戰如不勝，猶可退守，不可使敵入峴，自棄險固也。」超不從。鎮出歎曰：「既不肯逆戰，又不肯清野，延敵入腹，坐待攻圍，酷似劉璋矣！」超聞之大怒，收鎮下獄，遣公孫五樓並段暉率步騎五萬，出屯臨朐以拒。五樓奉命以兵屯於臨朐。
　　劉裕大軍至峴，將士猶豫，皆不敢入。裕身先催軍前進，及入峴，燕兵不出，裕舉手指天，喜形於色。請將言曰：「公末見敵而先喜，何也？」裕喜而謂請將曰：「師已過險，士有必死之志；餘糧棲畝，人無匱乏之憂，虜已入吾掌中矣！吾何不喜？」左右曰：「國公神料也！」言訖，前兵至東莞。

第三二○回　燕王以兵拒劉裕
　　六月，超聞裕至東莞，超先遣五樓及段暉等，將步騎五萬屯臨朐，聞晉兵入峴，超自將步騎四萬，前去接應。點羸弱卒守廣固，自選精兵前來。先使人與廣寧王賀刺盧、五樓言曰：「卿戮力據臨朐，臨朐去城四十里，有巨蔑水，卿宜自據上流，休被晉人佔之。」五樓聞言，即出選精兵五萬與賀刺盧來佔臨朐，拒蔑水之北。至，而為龍驤將軍孟苻先至所保，五樓乃退。
　　晉劉裕領大軍行至臨朐，傳令軍中，分車為兩翼，四十餘萬，出兵方軌徐行，車張幰，御者執槊，以騎為遊軍，軍令嚴肅。將及近城，五樓率兵占往要路，劉裕即命兗州刺史劉藩、并州刺史劉道鄰等出陣。二將領命，劉裕即便令中軍金鼓旗齊鳴，發三通擂，將台上紅旗招颭，二將從門旗下飛馬出陣，兩軍一齊吶喊，二將兜佐戰馬，橫刀厲聲大叫：「無禮羌賊，悖逆狂徒，天兵到此，尚不投降，直待骨肉為泥，悔之何及？」
　　燕兵陣中先鋒段暉拍馬出陣，更不打話，舞狼牙棒直取劉藩，兩馬相交，軍器並舉。一個摟頭使棍便打，一個繞頸將刀去砍。
　　一來一往，一番一覆，四條臂膊交加，八隻馬蹄繚亂，鬥到二十餘合，劉藩便賣個破綻，放段暉打將入來，卻躲個空，手起刀落，連盔帶頂，正中天靈，段暉翻身落馬而死。門旗影裡，劉道鄰見劉藩得了頭功，就馬上尋思：「燕兵已然挫動銳氣，不就這裡殺將過去，捉了五樓，更待何時？」乃大叫一聲，如陣中起個霹靂，兩手橫捻一條槍，縱坐下馬一拍，直衝過來攻五樓。五樓一見輸了段暉，大陣崩陷，撥回馬望後軍便走，余軍皆潰。被劉裕引全軍大刀闊斧，殺得燕兵大敗，星稀雲散，八斷七續。軍士拋金棄鼓，撇戟丟戈，覓子尋親，呼兄喚弟，折了萬餘人馬，退下五十里外扎祝裕乃傳令鳴金收軍，各自獻功請賞。
　　話不煩敘，卻說慕容超引兵與裕戰，聞前軍五樓大敗，乃勒兵屯臨朐城外，堅守不出。晉軍一連拒住三月，超兵亦不出。
　　是日，劉裕又集諸將，商議計策。時劉裕深慮盧循乘虛又犯建康，意欲速戰而還，因此遂問諸將。時參軍胡藩進計曰：「賊屯軍城外，臨朐留守必寡，為今之計，可密使人以兵抄小路取臨朐，而斬其旗幟，此韓信所以克楚也。」劉裕曰：「卿計可矣。」於是裕乃遣檀韶、潘潛以輕兵五千，抄陰徑去攻臨朐。
　　韶、潛二人領計即行，星夜至臨朐城。城中兵少，果無備，被韶、潛等攻陷，盡斬其所戍旗卒，城上皆立晉幟。次早，南燕王慕容超聞知大驚，急領眾走還保廣固去訖。

第三二一回　劉裕以兵攻廣固
　　劉裕既用參軍胡藩計，克臨朐，始令鳴金收軍入城安屯，犒賞諸軍，即分兵安守其城。忙傳令乘勝連日帶夜，趕捉燕王超。時諸將得令，不敢停留，各自引兵即行。行至廣固，前部部將景子趕著慕容超，超見追兵至，慌忙收軍，入廣固未及，景子躍馬持刀，當先殺入。將士見其身先，諸部齊心皆殺入廣固。燕王見晉兵混入，不敢久戀，領兵開西門，引家小走保小城去了。因此劉裕後軍殺入，得屯廣固大城，賞勞諸將。
　　卻說燕王超領諸將五樓，同走入廣固小城。五樓傳令諸將，設長圍守之。裕既克廣固大城，乃傳令諸軍，來攻小城。諸將得令，各引兵前抵小城，兵已近城下。裕令三軍繞城，皆築土山，掘地道以攻之。五樓傳令堅守甚嚴，守東門將馬禮貪酒，有誤巡哨，五樓發怒，拿下脊杖四十，馬禮恨之，開門投降劉裕。裕問攻城之策，馬禮曰：「突門內土厚，可掘地道而入，放火燒城，可拔也。」裕令馬禮引五百壯兵，連夜掘地道而入。
　　五樓至夜上城，點視軍馬，不見馬禮，是夜又見突門角上城外無燈火。五樓曰：「馬禮必然恨吾而降晉，必引兵從地道而入也。」急喚精兵，運石擊落中柵門。門閉，馬禮及五百壯兵皆死於其內。
　　裕因此折了這五百兵，乃罷地道之計，只是繞城圍之，堅守相拒七月。超見城內糧少，與五樓商議計策退之。五樓曰：「大王憂兵少糧乏，懼晉兵率眾而來，久則成不敵之勢，其理然也。臣聞姚興部下，有雄兵百萬，猛將千員，依臣愚見，可專人備禮，求救於秦王姚興。姚興必先攻臨朐，劉裕聞知必還救之，大王引兵追之，兩下夾攻，裕可擒矣。」超曰：「其計甚善。」王鎮曰：「百姓之心，繫於一人。今陛下親董六師，奔敗而還，士民喪氣，聞秦有內患，恐不暇救人。今散卒尚有百萬，宜悉出金帛以餌之，再決一死戰，若天命助我，必能破敵；如其不然，死亦為美樂。」王惠曰：「晉軍氣勢百倍，我以敗卒當之，不亦難乎？秦與我如唇齒也，安得不相救乎？」
　　超從之，遣張綱去秦國。張綱聞言，忙出領命，欣然肯往。超備禮修書，又與綱使一千兵，連夜送綱殺出重圍，使來西羌。
　　見姚興敘禮畢，將書呈上。
　　興披書讀訖，即回書與張綱歸去，說他隨後動兵來。綱去了，興即召諸將，集議其事。部將李榮上言曰：「今燕王被晉兵攻擊太急，不得已使張尚書來求救於我，將兵雖勇，未可遠離，只可守著自己城池。不如遣使往裕處，虛聲張言，說『我將兵十萬，涉淮出屯洛陽，晉兵不退，長驅而進矣。』裕聞知必勒兵而還，可退晉兵，亦保燕地無危。」興聞說，即使人往裕處虛張，說「秦王以兵十萬，出屯洛陽，將下江南。」使人去了。卻說燕之使臣張綱，得秦王姚興回書，即忙還燕。行至泰山路上，撞見一簇人馬，擁著一個官人，乃是泰山太守申宣。
　　綱行狹路，無處迴避，只得迎立。被申宣覷見面生，喚左右盤問，綱戰慄回答不來，被左右搜身上，搜出一封回信，送與申宣。申宣開讀，始知是燕王超求救於姚興，申宣不問情由，令軍人將綱解來廣固見劉裕。裕大喜曰：「吾思綱久矣，今幸得見。」即令人誘其投降，綱無奈，只得請降。於是裕大笑，慌忙喝退左右，親解其縛，取衣衣之，握手請起同立，便言：「適來左右不識尚書，言語冒瀆威容，幸勿見責！吾素知老尚書，乃世之真大丈夫也！」言訖，令手下便進酒壓驚，以上賓禮待之。因謂綱曰：「良禽擇木而棲，賢臣擇主而佐。卿有王佐之才，何事偽燕耶？」綱答曰：「生當其土，不得不為其用耳！」
　　於是張綱乃感其恩義，安身無有異志。
　　時劉裕請問取城之策。綱曰：「小臣深蒙厚愛，無可以報，願施犬馬之勞，奪取此城，少酬萬一。」劉裕拱手稱謝：「以求取城之策，應是何如？」劉裕敬綱因有巧思妙策，諸人不及。
　　先是裕每修攻城之具，攻廣固小城，皆被綱用計破之，不能攻取，及晉軍攻城，城上燕兵皆笑曰：「汝不得張綱，何能為也？」今綱被捉來降，如何不敬之也！當綱獻計曰：「其城雖固，可命匠造飛樓車，懸雲梯，車上施幔木板屋，即以造定，遮護伏兵於內，推至城下，以箭射守城軍人，令壯兵從雲梯上去，必得城也。」裕聽罷，稱讚不已，即令綱領軍匠造。車未及完備，推至城下示之，城上軍民莫不失色。是日為始，北方之民，執兵負糧歸者日以千數，裕皆安撫慰之。
　　卻說慕容超知張綱業已被擄，乃商議遣人詣劉裕營中，求稱藩臣，割大峴為界，獻馬千匹，永不敢侵。裕不許，超愈大驚。
　　時姚興使人來見劉裕，說晉兵不退，秦王以兵十萬，出屯洛陽，欲下江南。劉裕與使曰：「爾報姚興，我定青州，將過函谷，虜能自送，令其速來耳。」使人去了，錄事參軍劉穆之遽入言曰：「此語不足威敵，適足以怒之！若廣固末拔，羌寇奄至，公何以待之？」裕笑曰：「此正是兵機，非卿所解。夫兵貴神速，彼若真能赴救，必畏我知，寧敢先遣使命逆說此言，是自張大之辭！羌見吾伐燕，將內懼自保不暇，何能救人也！」
　　劉穆之默然。於是相拒至十月，城未下。會劉毅使上黨太守趙恢領五千人來救援，即令別屯待之。
　　十二月丁亥，晉兵添十倍軍士，併力攻城。燕王因城中困極，宰馬而食，軍士饑倒，不能把守。

第三二二回　玄文獻計塞五龍
　　南燕王慕容超自與所幸魏夫人上登天門，觀晉兵虛實，群臣皆隨城邊，燕王超見晉王師之盛，心有憂色。而魏夫人握燕王超之手，涕淚交流，燕王超起視對泣。時參軍韓（蝔禲^因諫曰：「今陛下遭百逆之會，正是勉強之秋，而反對女子悲泣，何其鄙也？」超乃拭目謝之曰：「帝王興廢，何代無之？惟恨在我罹此艱險，故發悲耳！卿等盡忠，退得晉兵，高官任選，朕不負伊！」（蝔禲^曰：「劉裕孤軍懸久，目下雖銳，久必自衰。宜固此城，待其衰而出攻，必能破之也！」燕王超從之，詔命六師緊守城池，並不出戰。
　　時劉裕大會諸將，商議攻城之策。中軍將玄文上言曰：「昔趙攻曹嶷，望氣者以為澠水帶城，非可攻拔；若塞五龍口，城必有陷。石季龍從之，而嶷請降從。慕容恪之圍段龕，亦如之，而龕亦降，後無幾又震開之。今舊基猶在，明公可塞之，則城中必有降者，若攻恐難拔也。」裕從之，即使一軍擔泥運土，填塞五龍口，城中士民男女，相患腳疾，弱病重者大半。
　　因此城中士民，相繼出降。

第三二三回　裕以往亡獲燕王
　　南燕城外聞男女病腳弱者，大半出降。尚書悅壽謂超曰：「今軍士凋瘁，絕望外援，豈可不思變通之計？」超歎曰：「廢興命也，吾寧伏劍而死，不能銜璧而生！」
　　劉裕悉眾攻城，諸將曰：「今日『往亡』，不利出師。」
　　裕曰：「我往彼亡？何為不利？」催軍人四面攻之。南燕尚書悅壽聞張綱降晉，密寫獻門之書，繫在箭上，射下城來。軍士拾見張綱，綱將書見裕，裕喚請將聽令，如入冀州，休得殺害一城老小，軍民降者免死。群盜又使於栗磾討不從命者，所向皆克。

第三二四回　盧循以兵寇建康
　　卻說劉裕北伐南燕時，徐道覆勸盧循乘虛打入建康，循弗聽，曰：「劉裕既伐燕地，則建康不復虛矣。加之裕善用兵，必留重戍險隘，未可輕動也。況今冬寒，不如堅守，以待天時。外結英豪，內修農事，選精銳之兵，乘虛而進，救左則攻右，救右則攻左，我不勞而彼困憊，未及三年，可坐而取勝也。今捨妙勝之策，而決成敗於一時，恐不如意，悔之無及。」道覆又曰：「將軍久住嶺外，豈將此傳之子孫耶？正以劉裕難與為敵也。今裕頓兵堅城之下，未有還期，我以此時領軍士攻擊何、劉之徒，如反掌之易耳！不乘此機，苟求一日之安，裕平齊後，以璽書征君，自將屯豫章，遣諸將率銳師過嶺，恐將軍不能當也；若先克建康，傾其根蒂，裕雖南還，無能為也！」循乃從之。
　　初，徐道覆計使人伐船材於南康山，至始即賤賣，居人爭市之。至是悉白取之以裝艦，旬日辦成。循從道覆之計，分兵三隊攻盧陵、南康、豫章三郡。郡守因裕抽兵北伐，無兵守禦，懼皆奔逃，被循所佔。循既得三郡，徐道覆又謂循曰：「今雖連得三郡，皆是衝要之處，若江陵劉道規來取，吾難守也！吾自以兵去攻，公可速遣人入蜀，說譙縱以兵寇江夏，使彼不遑來也。」循從其計，即使人入蜀見譙縱曰：「盧將軍以眾入建康，恐劉道規、何無忌攻其後，將軍若能攻江陵，敵住二人，倘得京邑，以西地屬公，共結為唇齒，永為和好，誓不相侵。」
　　譙縱聞言，即遣荊州刺史譙道福同桓謙引兵三萬來寇江陵。

第三二五回　道規焚書固江陵
　　當劉道規聞知桓謙等兵至，即聚集江陵諸將商議，諸將驚懼，盡皆失色。道規謂眾曰：「吾東來文武，足以濟事，汝等畏刀避劍之徒，欲去者吾不相禁。」因喝令夜開門，隨其自遁。
　　眾鹹憚服，莫有去者。
　　次日，雍州刺史魯宗之聞桓謙寇江陵，乃率部下兵從襄陽來救江陵，兵至城下叫門，劉道規命人開門，與魯宗之入。諸將皆曰：「宗之以兵遠來，其心未可知也，使其屯兵城外，不可與入。」道規曰：「人以赤心援我，我若疑之，反為亂矣！」
　　遂不聽，乃自單身出城，迎入府內，共議破敵之策。由是宗之之眾感激悅服，皆願效命而出戰。當諸將曰：「劉公自保江陵，使將軍檀道濟、到彥之領兵二萬，共擊荀林。」道規曰：「非吾自行不決，而委他人。」因是乃使魯宗之以兵守江陵，委以心腹，自率諸將以兵十萬，進軍長驅至枝江，迎著桓謙。兩軍相遇，交戰十合，謙軍大敗而逃。道規率兵連追二百里，桓謙被道濟殺之，旬林被劉遵追及斬之，盡收得桓謙軍械輜重。於內擒得一篋文書，道規啟篋視之，乃自己部下及江陵士庶降謙之書數百紙，皆言江陵虛實備細，道規不問，盡皆焚之，因此眾始大安。道規復以兵還江陵，時魯宗之聞徐道覆大軍至，恐寡不敵眾，自引兵走還襄陽去訖。
　　時百姓聞流言，盧循已克京師，遣道覆來為江州刺史。江陵士庶聞道規已破桓公及焚其處書等，因此江陵士庶感其焚書之恩德，為備守城池，無復二志，保全江陵。
　　道規聞道覆將至，星夜馳還江陵，密謂劉遵曰：「今道覆兵將至，汝可引一萬軍為遊兵，出屯江漢口，以拒道覆前軀；如若不勝，收屯為犄角之勢，使其不敢逼城下營，方可破之。」
　　遵依計而去。到彥之等鹹曰：「明公不宜割此有力之兵，置於無用之地，可留保守江陵，如何分拆軍威之勢？」道規曰：「能善將兵，今敵不敢近城者，莫若犄角勢，分此兵，使其疑感，莫能進逼，然後以計破之，勝之必矣。」於是眾服其論。遵先得令，以兵出屯漢口，以迎敵兵。道規自與諸將士等領軍三萬，離城三百里拒迎。
　　其時道覆不從大路來，與道規不相遇。密從故道抄小徑，奄至城下，吶喊佯言：「建康已克，江陵何不早降？若緩，攻破城池，玉石俱焚！」言未畢，軍人報漢口有兵提防，道覆不敢攻城，離城三十里安營。其時城中無一卒戍守，士庶皆感道規焚書之恩，無有二意，俱各竭力調撥民兵，晝夜登城巡視，把守各門。
　　次日，道覆驅兵大進，攻打城池，城上百姓各以灰瓶石子打下，軍不敢進，連攻數日不下。忽聽得鼓噪喧天，正西路上人馬奄到，旗上書得分明：「大將劉道規。」道覆大驚，急忙傳令三軍，擺開與戰。道覆自與道規交鋒，連鬥五十餘合，道規力乏欲走，又聽得東路一彪人馬奄至，回頭視之，認是遊軍劉遵旗號，心中大悅，壯氣愈加，又挺刀與戰。當道覆見有伏兵，更兼日晚又昏，不敢戀戰，撥轉馬頭，尋路走還。檀道濟見徐兵走，驅車連夜追殺。道覆欲退，被劉遵遊軍橫挾，兩路攔擊，殺得徐兵潰竄，傷亡死者不計其數，道覆只存二百騎逃走。道規方傳令鳴金收軍入城。次日以牛酒犒賞三軍，不在話下。
　　卻說徐道覆敗回，收拾殘兵萬餘，會盧循之眾，軍稍振，乃議下建康。

第三二六回　何無忌握節身死
　　何無忌聞盧循欲下建康，自以兵離潯陽來拒循。長史鄧潛之諫曰：「循兵艦盛，勢居上流，宜決南塘，守二城以待之。
　　彼必不敢捨我遠下，蓄力養銳，俟其疲老然後擊之，此萬全之策也。今決成敗於一戰，萬一失利，後悔莫及。」參軍殷闡曰：「循所將皆三吳舊賊，百戰余勇，始興溪子，拳捷善鬥，宜留屯豫章，徵兵屬城，兵至合戰，未為晚也。」無忌不聽，率兵上船，與徐道覆遇，戰於豫章郡。道覆計令強弓手五百棄船登山邀射之，自率大艦，乘風急以撞之，無忌船小，況又風逆，不能抵擋，眾皆奔潰。無忌厲聲曰：「取我蘇武節來！」節至，執以督戰，兵已散了，賊眾雲集，寡不敵眾，握節而死。道覆兵威復振，中外震駭。後朝廷聞知，謚無忌「忠肅」。
　　一月，西涼辱檀自將兵五萬來伐蒙遜。蒙遜大驚，設伏兵於山源，自以弱卒一萬邀戰，詐敗引至山源，伏兵四出，僻檀大敗逃去。蒙遜乘勝追至姑臧，夷夏萬餘戶出降，蒙遜納之。
　　辱檀大懼，遣人出城，納質請和，蒙遜受之，乃徙其眾八千餘戶而去。辱檀恐其再至，遷於樂都。姑臧人自推焦朗為主，降於蒙遜，不用辱檀之命。是時劉裕伐燕還師，還鎮下邳。
　　卻說晉帝設朝，群臣奏盧循侵佔南康三郡，目今兵馬將到京城。帝乃大驚，遂問文武大臣，大臣奏曰：「欲破此賊，火速頒詔，星夜征豫章郡公還京，方保無事，不然為賊所危！」
　　帝曰：「然！」於是即命使繼詔征裕還拒盧循。使人領旨，星夜至下邳見裕，呈上詔書，劉裕讀訖，始知盧循入寇，何無忌戰死，號啕大哭。即傳令班師而還。

第三二七回　劉毅大破盧循兵
　　卻說劉裕回兵至下邳，以船載輜重，自率精銳步歸。知何無忌敗死，卷甲兼行。將濟江，風急，眾鹹懼之。諸將請待風息，裕曰：「若天命助國，風當自息，不然，覆溺何害？」命登舟，舟移而風止。四月至建康，青州刺史諸葛長民、兗州刺史劉藩、并州刺史劉道鄰各將兵入衛。藩，毅之從弟也。
　　盧循兵威大振，將近建康。百官會議奏曰：「賊兵強盛，劉公回來，不如北走避之。」帝問曰：「賊在何處？」大臣曰：「賊在豫章，與京相隔五百餘里。」帝曰：「賊尚未至，待到，避之不遲。」言訖罷朝。
　　卻說劉裕回兵至山陽，大哭鎮南將軍何無忌。忽聞朝野震駭，帝欲北遷之事，裕益大哭無忌，涕零不已。親自設席祭之，又令三軍掛孝三日。至癸未，始至京都，入朝覲帝，拜畢，帝曰：「太尉北征勞神。」裕曰：「陛下掌政事不易。」帝請劉公平身，裕曰：「近聞盧循領兵，已取豫章，將及到此，陛下議論若何？」帝曰：「今文武議欲遷都。」裕聽說乃怒曰：「大臣以為京都無人，故此畏避耶？」帝曰：「卿意如何？」裕曰：「主上曾與誰人議論也？」帝曰：「與眾議之，理尚未定，故召公回決之。」裕因問群臣曰：「請君主避者，願聞其詳！」
　　眾答曰：「妖賊虎豹也，挾強盛而寇四方，勒有百萬之師，近得豫章三郡，其勢甚大。吾建康可拒賊者長江也，今賊艨艟巨艦，何止數千，水陸並進，佔地千里，況明公北伐始還，瘡痍未復，侍衛老弱等數萬人，安可擋之？若依愚等，莫如早避，尚圖後復。」裕曰：「此乃迂闊之論也！建康自返正乘輿以來，今歷數載，安可一旦而棄於賊也？」帝曰：「若此將以何計拒之？」裕曰：「賊雖強盛，實易攻也。」帝曰：「如何易攻？」
　　裕曰：「賊之所統，皆烏合之眾、蟻聚之兵，軍無紀律，將無遠略，民心不附。以陛下雄武，仗先帝之靈，具文武之力，臣自以兵保為陛下破之！」言未畢，班部中撞出步騎將軍劉毅，上殿奏曰：「臣請精兵五萬先行，破此賊人。」裕謂毅曰：「今賊新捷鋒銳，莫可先動，必須嚴軍偕進。」毅曰：「賊眾雖盛，不可畏之。」於是毅堅要行，帝只得委兵五萬與毅先行。
　　毅曰：「不殺此賊，誓不回軍！」言訖引兵去了。
　　裕恐有失，亦自整備出師。先即作書使劉藩前去止之，令其等大軍一同起行。劉藩追至，謂兄毅曰：「劉公恐兄孤軍去討，不能取勝，使我來止，等其大軍一至偕進。依弟之見，果不可獨行。」毅聞之，大怒曰：「我以一時之功相推耳！汝便謂我不及劉裕也！」言訖，投書於地，遂以舟師一萬，發至姑孰。五月壬午，毅兵望桑落洲而行。
　　卻說盧循正坐間，忽聞探馬回報，劉毅引大隊兵殺奔豫章而來，諸將士卒盡皆失色，循知，急召徐道覆入議曰：「今劉毅引五萬大兵到來，何以迎之？」道覆曰：「離城一百里外，有一洲，名曰桑落洲，其水路夾洲，洲之前十里，左有山名豫山，右有林名居林，可以埋伏軍馬，可令秦用引兵一千五百，帶船三百，去居林背後水谷埋伏。只看四面火起，便可殺出，即縱火焚之。林儉、劉稷各引軍五百，預備引火之物於船中，伏於桑落洲後林下兩邊相候，至初更晉兵到來，便可放火燒船矣。王得引兵五千為前部抵敵，要輸不要贏，把兵馬與戰佯輸，迤邐追後而走。主公自引一支軍，於中救援，依計而行，勿使有失。」計排已定，次日諸將士各依計而行。
　　卻說劉毅以軍到桑落洲，揀選一半精兵作前隊，其餘在後隨保糧草而行。是時五月，南風徐起，人馬趲行而來，見賊兵大叫罵曰：「盧循無義叛賊，你等事他正如孤魂隨鬼也！」王得大笑曰：「你等隨劉裕鼠賊耳！」劉毅大怒，向前來戰王得，二舟相交，戰不一時，王得引舟詐敗，劉毅趕將前來，賊軍先退，毅軍奄至，王得以舟押後當抵，約走十餘里，王得回舟又戰，須臾又退。
　　當韋浩撐舟諫曰：「王得誘敵，恐有埋伏！」毅曰：「敵軍只如此，雖有十面埋伏，吾何懼焉？」趕到桑落洲，忽聽一聲鼓響，盧循自引一支軍出來迎接。劉毅目視韋浩曰：「此即埋伏之軍，吾今晚不到豫章，誓不罷兵！」催軍前進。王得、盧循佯攔不住，迤邐望後便退。
　　天色黑下，濃雲佈滿，又無月色，微風忽起，狂風大作。
　　劉毅只顧前行，將近戌牌左側，毅在前面，只聽前面一片叫起，便將戰船擺開陣勢，問於嚮導：「這是哪裡？」嚮導回答：「前面乃是桑落洲，後面便是豫口川。」劉毅傳令吩咐諸將押後，親自出戰船，於陣前與侯蘭、韋浩及數十船，兩下排開。敵軍到處，劉毅看了大笑，眾將問曰：「將軍何故如此哂笑乎？」
　　毅曰：「吾笑劉裕在帝面前誇諸賊強盛，今看他用兵可見了也！似此等戰船在前，與吾對敵，正如驅羊與虎狼斗也！吾行時在帝面前誇要活捉諸賊，今必應前言也！不可停祝汝等諸將，催趕軍馬，是夜趕到豫章，吾之願也！」遂自縱船向前打話，妖賊將船擺開。王得便當先出馬，毅罵走之，兵各自認隊伍而去。
　　毅令催促後軍上來，諸將趕至狹窄之處，只見兩邊都是蘆葦，兜住船隻，謂劉毅曰：「南河路狹，山川相逼，樹木叢雜，恐防火攻。」劉毅省悟而言曰：「汝等之言是也！」卻欲回時，忽聽得後面喊聲起，望見一派火光繞著，隨後兩邊蘆葦中亦著，四面八方火勢齊起，狂風大作，人船自相衝撞，死者不計其數。
　　劉毅冒煙突火而走，後面王得擁趕將來。
　　且說韋浩急奔回來，只見火光中一軍攔住，當先乃秦用也。
　　軍兵大亂，只得奪路而走。劉毅見糧草船一路都著，便抄小路走脫。走出林前，慌忙收拾殘兵上馬，棄船奔回去了。徐道覆請盧循乘勝後追，殺人京都，循乃從之。
　　卻說劉毅引殘敗之兵連夜奔回見裕，說為賊用火攻之事，因敗回來。裕相視失色，欲還潯陽、平江陵，據二州以抗賊。
　　賊即至，欲出與戰，北伐始還。將士傷痍者未復起，只有戰士數千人，賊有十餘萬，舳艫輜車千餘里，恐寡不敵，眾因之猶豫。參軍孟昶、諸葛長民進言曰：「賊人遠來，糧草不敷，不如保擁天子過江，且避其鋒，待糧盡然後擊之，必取勝也。」
　　劉裕曰：「今兵士雖少，猶可以一戰，吾計決矣。」時諸將議曰：「如若不避，國公可得把守諸津險隘，俾賊不能入也。」
　　裕曰：「賊眾我寡，若分其兵，則賊人測其虛實，一處失利，則沮三軍之心。不如聚眾屯紮石頭，則眾力不分。」言訖，領諸將引兵移鎮石頭城。
　　至乙丑日，探馬報盧循引賊兵大至淮口，將近來到，諸將皆懼。盧循戰士二十餘萬，舟車百里，樓船高十二丈。盂昶、諸葛長民務要奉乘輿過江，裕將聽，參軍王仲德言於裕曰：「明公新建大功，威振六合，妖賊既聞凱旋，自當奔潰。若先自逃遁，則勢同匹夫，匹夫號令，何以威物？」裕甚悅，昶固請不已。裕曰：「今重鎮外傾，強寇內逼，人情危駭，莫有固志。
　　若一旦遷動，便自土崩瓦解，江北亦豈可得至？設今得至，不過延日月耳！今兵士雖少，自足一戰，若其克濟，則臣主同休。
　　苟厄運必至，我當橫屍廟門，遂其向來以身許國之志，不能草間求活也！」昶堅意請死，裕怒曰：「卿且一戰，死復何晚？」
　　昶乃抗表曰：「臣贊北伐之計，使狂賊乘間至此，謹引咎以謝天下。」乃仰藥而死。孟昶既死，諸民皆驚，將士憂慮，時裕謂將士曰：「汝等勿驚，且看其眾，若何進兵，賊若於新亭直進，其鋒便不可當，宜迴避之；若回泊蔡州西岸，可擒耳！」
　　眾未信之。
　　卻說盧循進兵至淮口，徐道覆言曰：「今劉裕北回，兵皆傷痍，不能復戰，其有至者，未必滿萬人，不如焚舟，從新亭殺進，則裕成擒。」循不從，言曰：「大軍未至，孟昶望風自裁。以大勢言之，當計日潰亂；今決勝負於一朝，既非必克之道，且多殺傷士卒，不如按兵待之。」道覆曰：「我終為盧公所誤，事必無成，使我得為英雄驅馳，天下不足定焉！」
　　裕登城，見循軍引向新亭，顧左右失色，既而還泊西岸，乃悅。遂柵石頭淮口，修治越城，築查浦、藥園、廷尉三壘，皆以兵守之。翌日，循伏兵南岸，使老弱乘舟向白石，聲言悉眾自白石步上。
　　是日，裕聞賊兵至，引諸將登石頭城樓上望之。望見賊兵從蔡州而來，裕悅不自勝，謂諸將曰：「此天助吾成功也！」
　　言訖下城，令軍人堅守四門，不許出戰。又喚諸將至，謂曰：「吾料徐道覆用謀行兵，必然來取查浦，斷吾咽喉之路，誰可去守？」參軍徐赤特曰：「某願往！」劉裕曰：「查浦雖小，所繫有太山之重，倘查浦有失，吾軍定休矣！汝雖有謀，此地且無城郭，又無險要，所守極難。」赤特曰：「吾自幼立學到今，豈不知兵法，量一查浦不能守，要我何用？」劉裕曰：「查浦正是吾之咽喉，若斷不能有氣，查浦一失，吾兵休矣！徐道覆非等閒人也，況有秦用為前鋒，智勇足備，恐汝不能敵也！」赤特曰：「必不怕，若有所失，斬首無怨。」劉裕曰：「軍中無戲言！」赤特曰：「願立軍令狀！」劉裕曰：「汝與我文書，我與你四千軍，撥沈林子與你相助，汝等小心在意，謀守地面，到彼安營，方可斷他軍來。」二人拜辭，領軍起行。

第三二八回　劉裕罪斬徐赤特
　　劉裕又喚劉毅、諸葛長民至，謂曰：「吾與你兵從北面拒賊，你可為前部先鋒，汝宜小心，今番出兵，不比尋常。」言訖，長民領兵前行。劉裕自引兵後應，前來北拒賊兵。
　　卻說參軍徐赤特與沈林子引兵到查浦，看了地面，笑曰：「劉公多心！量此山僻之處，賊兵如何過去？」就於總路口張侯橋首下寨，令軍士伐木為柵，以為久計。又徐赤特自出寨行，見橋邊有一山，並不相連，更且樹木茂盛，頂又平高，可以屯軍。回寨喚集諸將計議，欲移寨往其山頂去屯紮，偏將軍沈林子曰：「將軍差矣！若屯軍於當道，築起牆垣，雖有百萬之兵，不能過也！今若棄其要道，立營於山上，賊兵四面圍定，將何以保？」赤特笑曰：「兵法有云：居高視下，勢如破竹。若賊兵來，吾令片甲不回。」沈林子曰：「吾跟劉公出征，但到處必從活處，今視此山乃絕地也！倘賊兵絕其後汲水之路，反用火攻，我軍不戰自亂也！」赤特卻說：「孫子云：置之死地而後生。劉公尚且請問於我，汝何等之人，敢阻吾意！吾自有主見！」林子曰：「若參軍必欲於山上立寨，請分二千人，某自於山西下一小營，一千人為犄角之勢，倘兵至可以救應。」赤特堅執不從，林子欲辭回去。赤特方曰：「汝既不聽，與你二千兵，待吾破了賊兵，到劉公處，你卻分不得我的功勞！」言訖，分兵與林子。林子得兵，離山五里下一小營。赤特一面畫營地圖，星夜使人將圖呈稟劉裕去訖。
　　卻說盧循使人去探，回報查浦有兵守禦，即接兵不動。歎曰：「劉公真乃神人，吾不及也！」徐道覆曰：「何故自墮其志？某料查浦可取！」循怒曰：「汝何出此言！」道覆曰：「吾探當道無寨柵軍，又屯於山上，故知可破！」循笑曰：「若軍果然屯於山上，則天賜吾成功也！」自引十數騎來看一遭，赤特在上笑，令諸將士各各準備，看我紅旗招動，四面皆下。
　　卻說徐道覆到寨，使人打聽誰人總兵把守查浦？人報曰：「參軍徐赤特也。」道覆曰：「庸才！但劉公雖有大謀，卻不識人，此輩為將，可不誤事！」喚林詮曰：「左右別有軍否？」
　　詮曰：「離五里有沈林子安營。」道覆曰：「汝引一軍，擋住林子來路，吾差申仁、申得，率領諸將四面圍山後，又斷其歸路，就令軍人備硫磺、焰硝、乾柴引火之物，於林邊堆之，放火焚之，彼軍自亂。乘亂取之，可得查浦矣。」當晚調遣已定。
　　天明，林詮引一軍先往背後，道覆大隊軍馬，一湧而進。
　　喊聲起處，四面圍住，應有汲水之處，以精兵圍之。命眾軍將前引火之物，放於林邊點著。山上晉兵看時，盧兵漫山塞野，隊伍甚是整齊。會風起勢刮來，漸漸燒入林去，晉兵不敢下山。
　　赤特在山上慌忙將紅旗招動，軍將你我相推不動。赤特大怒，手殺二將，諸軍皆懼，只得努力殺下山來時，見四面火起，眾軍潰亂，各自逃生，不敢戀戰。當又聽得賊兵軍士大叫：「有投降者重賞，拒者誅之。」因此，晉兵多有棄戈拋旗來投賊者。赤特再退上山，急叫軍士把守寨門，且待外應。時林子引軍來沖，又被林詮殺退，走回石頭去訖。
　　卻說赤特從早被圍至日暮，火燒近寨，山上又無水取，眾軍士又要逃命，於是寨中大亂。赤特把守不住，殺下西山而走。
　　後面林詮趕來，直趕下三十里，赤特來保張侯橋，兵潰不能擋，只得逃回石頭去訖。
　　卻說盧循令徐道覆鳴金收軍，進屯丹陽。道覆與盧循言：「今已得查浦，劉裕必然自來，吾引林詮帶兵五萬，埋伏南岸，秦用以大兵與戰，主公可以一萬兵，向白石屯住，多設旌旗為疑兵，使彼疑有埋伏，不敢從此路而來，必從南岸而至；吾待他兵過半去擊之，秦用以兵接戰，三下夾攻，而劉裕則成擒矣。」盧循從之，令諸將聽令，依計而行，計排已定。
　　卻說劉裕自差徐赤特戍查浦之後，心中怏怏，放心不下。
　　忽報林子有使送地理圖至，呈上劉裕，裕就案上展開看了，拍案大罵曰：「赤特匹夫，坑陷吾軍！早晚必有街亭之患也！」
　　急欲差人去替，忽報馬來說：「查浦已失，丹陽城皆休。」劉裕曰：「大事去矣！吾之過也！」言訖，即時命諸將士，收拾軍馬，星夜馳還石頭城內。坐定，急喚林子入，責之曰：「吾令汝與赤特同守查浦，汝何不諫之？」林子曰：「某再三勸而不從，我自領兵二千，離山五里下寨，被賊兵四面圍合，某自領兵去沖數十餘次，死戰方得出路。恐失石頭城，急急回守，非吾之不諫也。」劉裕喝退，即喚赤特，赤特自縛而入，跪於階下。劉裕曰：「吾屢次叮嚀，說查浦吾軍之本也，領此重任，須要小心，今復如何？汝依林子，不致如此，今敗兵失地，皆汝之過也！」叱左右推出斬之。忽監軍從外來，正見斬赤特，入見劉裕曰：「昔楚殺得臣而文公喜，今天下未定，而戮智謀之士，豈不惜乎？」劉裕答曰：「孫武所以能制勝於天下者，以其用法明也！今乃四海分裂，兵卒若復廢法，何以討賊耶？假使有功不賞，有罪不誅，雖唐虞不能以化天下也！」急命斬訖，獻頭於階下。傳令各營，將屍首具棺木以葬之，撫恤其家。
　　復令人探聽賊兵虛實。回報說南岸有埋伏，白石張疑兵，於是裕知賊有所備，乃始命諸將士解甲固守石頭，不許動兵。劉裕斬參軍徐赤特，後人有詩為證：賞罰嚴明可治兵，賞無仇恨罰無親；查浦失守刑當及，軍令施行悅後人。

第三二九回　道覆以兵寇江陵
　　卻說盧循屯在丹陽城，至七月庚申，謂將士曰：「今劉裕固守石頭，不與我戰，其計欲勞我師，待我糧盡，退而擊之，安可坐中其謀？不如兵還潯陽，別圖後計。」言訖，傳令起行。
　　徐道覆進言曰：「今劉裕與我抗而不戰者，必有密謀破吾軍也。不如急去攻之，使其謀無所就，豈可退兵與其後追也。」循不聽。道覆曰：「既是退兵，可與吾兵二萬去攻江陵、荊州，就取其糧草，前來供給三軍；不然，糧盡難以爭戰。」循曰：「可！」於是以兵二萬、戰將數員與道覆前往江陵、荊州去訖。
　　自以兵徐退，以水軍舳艫泊西岸屯祝
　　卻說劉裕坐中軍，聞探馬回報說，盧循退兵泊西岸，徐道覆引兵襲江陵、荊州。裕得其語，大喜曰：「道覆去遠，吾計成矣！」言訖，即喚輔國將軍王仲德，謂曰：「你引一千精兵，多張旌旗，後追隨數里屯紮，待他退，你後追，他屯住，你亦屯住，不可與戰，使彼心疑，不敢還潯陽，只屯西岸，我自有計破也。」又喚建威將軍孫處至曰：「你可引五千兵，陰從海道去襲番禺，攻其家也。」處欲臨行，裕誡之曰：「我這裡十二月必破賊軍，料卿亦足至番禺，就宜緊攻，先傾其巢窟也。使賊聞知慮主思歸耳。」處領諾，領兵從海道去訖。又喚偏將軍王平謂曰：「你星夜領五千兵，抄小路，去賊兵之前，砍伐近山樹木，結大柵數百浮於河上，橫塞河路，就準備完訖，屯西河港內，朝夕擂鼓，使賊疑不敢歸。」又喚監軍孟懷玉謂曰：「你可引兵二千，準備船隻一千，以硫磺焰硝引火之物，裝船上面；待吾進兵，賊人必來佔住西岸，待他泊住西岸，你將船隻浮河上流，待東北風起放火，順下西岸，縱兵擊之。」又喚諸葛長民謂曰：「你領五千兵，看河內火起為號，引兵進攻賊之旱寨，賊走放火焚之。」計排已定，傳令已訖，使劉毅監太尉留府鎮守，自以兵登舟，南塘屯紮，等待風起。
　　卻說刺史劉道規正坐廳間，忽左右報徐道覆引兵二萬來攻江陵。道規即喚左右副將至，以計附耳低言說：「如此如此。」
　　諸將士得計，即時準備軍馬，依計星夜由小路埋伏去訖。次日道規自將兵五千，前來排戰。
　　卻說徐道覆軍馬至江陵，離城七十里下寨，正坐帳中，忽探馬報說：「荊州刺史劉道規，引軍馬前來挑戰。」道覆即時傳令，便差渠帥韓焰先來出哨。隨即全身披掛，騎雪蹄烏騅馬，仗著雙鞭，大驅人馬，奔江陵城。在路上正遇道規，與戰不上三合，道規佯輸走還，道覆見他敵弱，追趕五十里之程。遠遠望見道規許多人馬，殺奔回來。徐道覆即排開軍馬，先鋒韓焰來與徐道覆商議曰：「正南上一隊步兵，不知是何處來？」道覆曰：「休問，只管衝將過去！」韓焰引五千軍馬飛過前去。
　　又見東南一隊軍來，卻欲分兵；西南上又堆起一隊來，旗竿招展，吶喊喧天。韓焰又引兵回來，對徐道覆曰：「南邊兩隊軍又都是晉兵旗號。」道覆曰：「這廝不出來廝殺，必有計策。」
　　說猶未了，只聽得北面上一聲炮響，道覆曰：「此必是晉兵計策，我和你且把人馬分作兩處去鬥。我去殺北邊，你去殺南邊。」正在分兵之際，只見四路又起兵來，道覆心更慌忙，四面八方，火炮掀天，金鼓雷鳴，晉兵飛圍過來。道覆兵皆惶潰亂竄。
　　道覆見有埋伏，急忙勒轉馬頭，望東北大路殺來。遇著道規交戰，戰上二十餘合，無心戀戰，只得拚死，盡力殺開血路，直衝過去，望東北而逃。劉道規引得勝兵迫數十里不著方回，以牛酒賞勞三軍，不再絮煩。是時徐道覆被劉道規用四面埋伏之計，殺得片甲不留，只收得幾千殘兵，回屯湓口。
　　是年十一月，孫處從海道至番禺，悉領兵登岸，自詐為渠帥韓焰，令兵改為賊兵旗號，詐說盧循攻破建康，著他回接父親及家屬往京。因此直至城下，依計誘開城門，城中無備，直殺入城。
　　卻說盧循父盧嘏正坐府中，聞報晉兵詐稱韓焰誘開城門，殺近府前。嘏大驚，急引家屬開走後門，逾牆逃奔始興而去。
　　孫處入內，令軍士搜捉盧嘏不見，將其婦女盡斬，出榜安撫，百姓懼其殘殺，皆閉門不開。
　　次日，孫處始令百餘騎貼榜文遍告諸處及三軍：如有妄殺一人者，夷其三族；妄取民間一件物者，定按軍法。如此軍法嚴明，與民秋毫無犯。次日天明，百姓家家開門，焚香迎接。
　　處又傳令告報，但有原任官吏，依舊錄用，及在邊將士家，亦照舊給俸不缺。由是番禺百姓，皆感其德，傾心歸命於處。處乃屯鎮其城，犒賞三軍。
　　十二月已卯，忽起東風，裕喚諸將人內，問前日令安排準備埋伏物件等項如何？諸將答曰：「齊備！」裕曰：「既齊，今日各個依計進兵，不可遲延。」言訖，拔寨起行，依計殺奔前來。盧循正在水寨，與諸將說：「前面有埋伏，後面有追兵，如何可退還潯陽？」正議間，聞晉兵殺來，急令水軍頭目引兵從方江而下，佔住西岸。諸兵得令，各以船泊西岸。忽報上流有數千小船至，言未畢，其船將近水寨，只隔一里水面。忽然間，其船一齊發火，火趁風威，風助火勢，船如箭發，焰煙漲天，一千隻火船撞入水寨，所撞之處，盡皆釘祝隔江炮響，四下火船齊到。但見方江面上火逐風飛，一派通紅，漫天徹地。
　　盧循回看岸上營寨，幾處火起。
　　卻說孟懷玉將船放火，順流賊寨，自跳在小船中，背後數十人，駕舟百餘，冒煙突火來殺盧循。
　　循見勢急，欲爬上岸口時，張放駕一小舟來，乃扶循下得船時，那隻大船，已自著火了。張放遂呼集數百隻船、萬餘人，保護盧循在於小船中，飛奔岸口。
　　當劉裕望見穿絳紅袍者下船引眾船走，料是盧循，即出，腳踏在船頭，手執利刃，厲聲大叫曰：「妖賊休走！劉裕在此，等你多時！」循乃連聲大呼眾船回，與裕戰，不下數合，裕乃大敗而退。盧循引兵趕來，將次趕上，被張放拈弓搭箭，覷得劉裕較近，一箭射去，而裕在火光之中，那裡聽得見弓弦響，箭來正中肩窩，翻身下水。當有偏將急救，方得活命。
　　其時滿河火滾，因風水之勢，在中流蹙之，天下大雨，雷聲大震，水熱如湯，流入龍宮。龍王大驚，急問水族：「如何水熱如湯？」當時水族對說：「妖賊謀叛，劉裕以火攻焚其舟，因此水熱如湯，目今劉裕反敗與賊。」龍王謂水族曰：「劉裕當興宋祚，你可引眾水族以萬鈞神弩陰矢射妖賊，助他一陣。」
　　於是水族依令，以神弩來陰助劉裕，暗射妖賊，當者無不即死，賊眾方潰。
　　劉裕見自軍中忽然有萬鈞之弩，所發矢中賊，疑必天助。
　　遂令眾軍併力攻擊，所向莫不摧陷，殺得賊人大敗，走下流去了。又被木柵攔住，循令偏將拒住伏兵，自揮兵盡力拆毀木柵，乃得退走還潯陽。裕以兵緊隨後追，循見晉兵追至甚急，復走至豫章，令軍人悉力為柵，在左裡拒之。
　　其時，劉裕同部將景申引大軍將次來到，左右正與賊兵對陣交鋒之際，裕急忙持號幡，麾兵去戰，忽然幡竿折，斷幡沉於水。眾軍將鹹以為不祥，且請退兵，明日交戰。劉裕笑謂諸將曰：「往時定荊之戰如是，今乃復見，必破賊矣！諸將休疑，火速進兵！」眾將士因此銳氣百倍，悉力攻其木柵，俄而柵拆，晉兵殺入柵來。盧循見晉兵亂人，莫能擋抵，唬得心膽俱裂，鼠竄狼奔，引左右心腹，掉舟急逃，奔回番禺去訖。因此諸兵無主，俱各亂竄。
　　劉裕見循去遠，又傳令諸將曰：「歸師勿掩，窮寇勿追，宜即收兵。」自乃大叫曰：「盧兵肯降者免戮！不順者即誅！」
　　言未訖，賊兵皆倒戈卸甲，撐船來降。裕乃大喜，即傳令鳴金收軍。旋師屯於豫章，安撫百姓。忽報晉帝遣侍中黃門薛仁以牛酒財帛前來勞師，裕聞知，即出案接待同坐，以財帛牛酒賜諸將士，給賞三軍。
　　辛亥七年春正月，南涼王辱檀又欲伐北涼，護軍孟愷諫曰：「蒙遜新並姑臧，凶勢正盛，不可攻也。」辱檀不聽，發兵五萬，分五路俱進。兵至番禾、苕藋，掠五千餘戶而還，將軍屈右曰：「今既獲利，宜倍道旋師，早度險危。蒙遜若輕猝至，大敵外逼，徙戶內叛，此危亡之道也；」又不退。俄而昏霧風雨，蒙遜兵至，大敗而走，不敢還城。蒙遜以兵進圍樂都，劫取其子染以為質。蒙遜始引兵而還，辱檀勢窮，只得以其子為質降。二月，劉裕收軍振旅而還京，次日入朝，拜見晉帝，奏說破盧循之功。帝大喜，改封裕為大將軍，領揚州牧，裕受職謝恩而退。

第三三○回　盧循敗回取番禺
　　卻說盧循敗後，星夜走回番禺。至始興，始知孫處先攻破番禹，及父引家屬逃在始興，心中大驚，即領諸將佐入城，見父哭說敗兵之事。及問番禺如何失了，被賊所陷，父嘏說：「孫處詐稱渠帥韓焰，道你攻破建康，令他前來迎接家屬，因此諸隘守將信之，不提防他，直至城下叫開城門，殺了守城軍吏。
　　比及知時，措手不及，我只得領家屬從後門逃出，奔此安身，待你回來商議。目今孫處孤軍守番禺，民眾不附，甚是易攻，不如收殘兵再復其城，方可聚眾前去報仇也。」循曰：「既然如此，可速進兵！」於是循即領諸將殘兵，連更帶夜殺奔番禺，直至城下屯營。
　　卻說孫處正坐府堂，忽有探馬來報說：「盧循敗回，引殘兵來取番禺，目今兵屯城下。」孫處聞知其事，急喚部將至，從耳邊道計：「如此如此。」諸將得計而出，便傳令眾軍，五更造飯，平明，大小三軍人馬盡皆出城。城上要處虛插旌旗，遙張聲勢。軍分三門而出，只留陳矯部一千兵守城。傳令訖，諸將各個遵令而行。
　　至次日，卻說盧循自陳兵於番禺城外圍住，當日晉兵分著三門而出。循即自上將台看時，但見城上牆邊，都是虛插旌旗，無人守護。又見軍士腰下各束包袱，盧循心中暗忖，晉兵必是預先準備走路。遂下將台，傳令兩軍分為左右兩翼，如前後得勝，盡力追趕，直待鳴金，方許退步。就令：「韓焰領著後軍，吾親自取城。」當日對陣，鼓聲大振，孫處出馬在陣前搦戰，循自至門旗下，揮鞭指問：「誰人向前？」一將應聲出馬，乃韓焰也。與孫處交鋒，戰到二十餘合，處乃敗走。孫仁拍馬向前，大呼姓名，搦盧循來戰。循不出，乃使周恭出馬與仁戰上十餘合，仁又敗走，陣勢大亂，後軍先退，孫處、孫仁兄弟二人押後，盧循指點兩翼軍衝出。晉兵佯為大敗而走。盧循自率大軍追趕至番禺城下，晉軍皆不入城，都望西北而走。韓焰、周恭引前部徑趕。
　　盧循見番禺城門大開，城上又無軍馬，指點眾軍搶城，數十騎當先而進，盧循在後加鞭縱馬而入。到甕城道邊，城上敵樓上陳矯張見盧循親自先入，暗暗喝彩道：「孫將軍妙算！」
　　言訖，打一聲梆子響處，兩邊弓弩齊發，箭如雨下，爭先入門的都跌落陷馬坑去。盧循急勒馬回，一弩箭正射中右臂，循乃翻身落馬，晉兵即從門內殺出，來奔盧循，循卻得眾軍將死命救出去了。城中軍士突出，賊兵自相踐踏，落塹填坑者無數。
　　循急令鳴金收軍。孫處引三路兵，殺得賊兵皆棄戈大敗而走，走至一百餘里，方且屯祝收其敗兵，南走交州去訖。孫處亦迫百里，方歸番禺屯紮。
　　卻說徐道覆被劉道規殺敗，走屯湓口。數月，聞循敗走始興，乃引眾亦來始興見盧循，時循已去番禺，因此只在始興屯住而已。
　　卻說兗州刺史劉藩聞徐道覆據始興，乃與偏將盂懷玉部兵一萬，來取始興，兵至離城一百里下寨。次日，召孟懷玉及諸將至，密授與計，諸將依計，各自出寨準備而行。
　　行不數十里，徐道覆探知其來，亦引兵至，正相遇著，兩下各自排成陣勢始完了，徐道覆出馬，手提大刀，厲聲高叫：「叛國之賊，焉敢侵吾境界！」對陣中一簇黃旗而出，旗幟分開，有一輛四輪車，車中端坐一人，頭戴銀盔，身披金甲，手執羽扇，用扇招道覆曰：「吾乃兗州刺史劉藩也，燕王百萬之眾，被吾略施小計，克復燕京，今來招安汝等，何故不早降？」
　　徐道覆大笑曰：「廣固鏖兵，乃劉裕之謀也，於汝何事？今來欺吾。」言罷，輪刀徑殺過來。劉藩故作急回車，望陣中走。
　　陣門復閉，道覆徑衝過來，陣勢忽分兩下而走。道覆遙望中央一簇黃旗，料是劉藩，只望黃旗而追。轉過山腳，黃旗紮住，忽然分開，中央不見四輪車，一員將挺矛躍馬，直取道覆，大呼曰：「吾乃燕人孟懷玉，賊將休走！」道覆掄刀來迎，戰不數合，氣力不加，撥回馬走。懷玉從後趕來，喊聲大舉，兩下兵將復合，道覆衝出，前面一軍截住去路，道覆措手不及，驚慌落馬被擒。當下懷玉拿來寨中見劉藩。藩坐帳中，見推道覆至，喝令推出斬訖，將首級號令軍門。領兵入城，出榜安民，撥兵守禦，自引諸將，復回兗州鎮守。
　　更說晉自中興以來，朝綱弛紊，權門兼併，百姓流離，則不能系其產業。桓玄頗欲厘改，竟不能行。既而劉裕作輔，大示軌則，豪強肅然，遠近禁止，由是黎庶僅俱綏靖。

第三三一回　惠度計迎斬盧循
　　卻說交州刺史杜惠度，聞知盧循失番禺，引兵來交州，心生一計，密令部將宋喜以五百人各帶刀斧，埋伏城外飛雲寺內，聽擊盞為號，追斬盧循。宋喜得令，依計前去埋伏訖。又令偏將季本，引兵三千，去寺後山谷埋伏，以炮為號，接應殺賊。
　　季本得令，亦去埋伏了。惠度自己領著一百餘人，牽羊攜酒，前來一百里外詐作迎接盧循。
　　盧循見探馬報說交州刺史杜惠度以羊酒前來降接，循喚到馬前，恐其是計，不敢下馬，見惠度拜伏在地，十分慇勤，方急下馬相見。惠度言曰：「大王名震天下，與百姓除殘，誰不仰慕？今罹小難，後必大興！杜某遭劉裕執權，久任不遷，吾意欲叛，恨無盟主，今得大王車駕來臨，聚義必成。」循亦曰：「將軍肯相輔助，取得晉朝天下，與公平分，子孫同榮。」
　　言訖，惠度呈上羊酒禮物，循虛推受了。
　　二人並馬而行，行了一日，來到飛雲寺前，惠度下馬請曰：「今日已晚，到城還有三十餘里，權在飛雲寺內安歇，來日進城。」循曰：「可！」於是循令眾將兵，屯在寺外，自領親屬一百餘人，人寺中安歇。循到寺內。眾僧百餘人，鳴鐘擊鼓，出來迎接。及入方丈裡上坐定，眾僧磕頭出外，惠度令安排筵席進來。惠度親自把盞，下禮相陪，勸得盧循父子數人大醉。
　　惠度擊破玉盞，須臾，宋喜引刀斧手五百人，搶入方丈內，將盧嘏、盧循父子並家屬一百餘人皆斬，取其首級已了，就內放起炮來。寺後季本引伏兵殺出寺前，賊兵睡著，那裡得知，卻被伏兵將賊兵一千餘人，盡皆坑之，不留一人。惠度至次日平明，方鳴金收軍，回入交州，以牛酒賞賜軍士，令人將盧循並家屬首級一百餘人，送建康，送與晉帝請功。
　　卻說晉帝設朝，文武班齊，近臣奏曰：「交州刺史杜惠度斬盧循父子並家屬一百餘口，將首級遣人送來請功。今使臣在午門之外，未敢擅進。」晉帝聞奏，命使臣回去，將循父子首級號令四門，旨出號令訖。忽荊州刺史劉道規使舍人上表稱疾，求歸致仕。帝披覽畢，以表示問諸臣，諸臣上言曰：「竊見劉道規為吏清正，德及於民，遠近莫不瞻仰。今雖微疾，不可放其回裡。」帝聽之，不從其請。
　　初，劉毅任京口，貧困，與知識射於東堂。司徒長史瘐悅命僕挑酒餚，與朋友後至，奪其處乘涼而飲，眾皆避之，毅獨不去。見悅廚饌甚盛，不以及毅；毅從悅求子鵝炙，又不與。
　　至悅為江州刺史，毅懷前恨，因求兼督江州，詔許之。毅即奏交州內地，以治民為職，不當置軍府，耗民力，宜罷軍府，移鎮豫章；惟潯陽接蠻，可即州府千兵，以助郡戍。於是解悅都督，徙悅鎮豫章，而以親將趙恢守潯陽。悅府文武三千，悉人毅府，符攝嚴峻。悅至豫章，忿恨卒。

第三三二回　劉毅出刺於荊州
　　壬子八年四月，荊州刺史劉道規以疾再三求歸，帝始詔以劉毅代之。道規在州累年，秋毫無犯，及歸，府庫帷幕，儼然若舊。隨身甲士二人，遷席於舟而還。
　　劉毅剛愎，自謂功與裕同，雖權事推裕而心不服，常怏怏不得志，裕每柔而順之。毅因過京口，歸家祭祖辭墓，欲往荊州赴任。時劉裕聞知毅回家辭墓，欲命駕，去京口訪謁劉毅。
　　鄱陽太守胡藩曰：「切見劉毅陰蓄將士，明結英雄，久必謀主。依臣之見，不如及早除之，兔為後患。」裕曰：「劉毅雖勇，卻無遠略，我將為次耳。」藩曰：「明公謂劉衛軍為公下乎！」
　　裕曰：「卿為何如？」藩曰：「夫豁達大度，功高天下，連百萬之眾，允天下之望，劉毅固以此服明公！至於涉獵記傳，一談一詠，自許以雄豪加以誇伐，縉紳白面之士，輻輳而歸，此劉毅不肯為公下也！」裕曰：「吾與劉毅俱有克敵大功，其過未彰，豈可自相圖害。」不聽，亦命駕還京口，同毅相款數日而回京。劉毅亦辭墓後，逕去荊州赴任。
　　卻說劉敬宣，字萬壽，宣城人也。於義熙三年奉詔伐蜀，軍至廣武，食盡而退，有司奏免官，劉裕保復原職。時敬宣聞知朝廷以劉毅為荊州刺史，入見劉裕曰：「荊州之重，不可付人。今聞朝廷以劉毅為荊州刺史，誠恐有變，不利於明公。」
　　劉裕亦疑之與毅素不睦，及聞此語，因問劉穆之曰：「萬壽謂荊州權大，劉毅與吾素不相睦，不可使其去鎮，此事如何？」
　　穆之曰：「劉毅乃公等輩，況今詔旨已出，明公不可以私憾而傷至公也！任之無妨。」因此不改其任。
　　時敬宣又謂劉裕曰：「平生之舊，豈可孤信？光武悔之於龐萌，曹公失之於孟卓，今明公亦宜慎之也！」裕曰：「既如此，以卿為南蠻校尉，去戍襄陽。劉毅若有異，卿宜速報將來。」敬宣曰：「然！」領之，於是劉裕以敬宣為南蠻校尉，去戍襄陽。敬宣領職出建康，先至荊州參見劉毅。劉毅曰：「吾欲興五霸之功，欲屈卿為南蠻長史，豈有見輔意乎？」敬宣虛對曰：「若有驅馳，不敢辭命！」言訖拜辭劉毅出戍襄陽。使人以此言馳報劉裕，劉裕大驚曰：「劉毅果有異謀。」遂賞使人回去，一面預防毅亂。
　　卻說乞伏公府謀叛，率兵弒西秦王乾歸及其子十餘人，走保大復。乾歸之子熾磐聞知，遣其弟智達以兵討之。秦人多勸秦王興，乘亂取熾磐。興曰：「伐人喪，非禮也！」勿聽。夏王勃勃欲攻之，王賈德曰：「熾磐吾之鄰國，今遭喪亂，吾不能恤而又伐之，匹夫且猶恥為，況萬乘乎？」勃勃乃止。七月，智達擊敗公府，追獲斬之。八月，熾磐始自立為河南王，率眾兵都於枹罕。

第三三三回　劉毅據荊州謀反
　　初，劉毅既有雄才大志，與劉裕俱興復晉室，自謂京城廣陵，功足相抗，雖權事推裕而心不服也。比先入朝，厚自矜許，朝士素望者，並多歸之。因與尚書僕射謝混、丹陽尹郗僧施深相結納。及鎮江陵，舊府多割以自廣。會遷荊州刺史，意欲謀反，與諸將議。忽部將田豈上言曰：「天下之貴，不易得之，務宜靜守，待其天時。目今劉裕挾天子而令諸侯，出師征伐，兵出有名，各以兵助，所以常勝；將軍發兵入朝，誰肯相應？為今之計，不如待劉裕遠征，乘虛入建康執天子，作詔書其罪，以兵討之，權歸與將軍，將軍若不從此計，禍族必至矣！」毅未及對，忽偏將王昱譖曰：「將軍興天下之計，田豈出不利之言，罪不容誅！」毅欲將豈斬之，眾官告免，遂枷扭送獄。恨曰：「吾若破得劉裕，明正汝罪！」言訖，即欲起兵。王昱進曰：「不可便起兵！丹陽尹郗僧施與將軍素交，將軍可作表奏帝，薦其為南蠻校尉，帝必以兵付郗僧施，然後以書與僧施，令其內應。將軍詐病，使令弟劉藩以書親去托尚書僕射謝混，表奏劉藩為兗州刺史，說公疾甚，以為副貳，待其受職，領兗州之兵前來，方可起兵殺入建康，則劉裕可擒，大功成矣。」
　　毅曰：「然！」於是作書，登時使人去見謝混，薦僧施為南蠻校尉，及使弟劉藩去見尚書僕射謝混，代表奏求兗州刺史，二人皆受命而行去訖。
　　卻說劉裕大會文武於講武堂，而對眾文武曰：「孤本庸才，始舉孝廉，不思微名於世耳。後罹天下大亂，是以托病隱居京口裡，乃築一草舍於京東四十里，欲春夏讀書，秋冬射獵，為終天年之計，俟天下清平，方出仕耳。然不得如意，因賊謀反，朝廷征孤為參軍，幸破妖賊。某初意專欲為國家討賊立功，圖死後得題墓道曰：『晉故征東將軍劉裕之墓』，使不辱於祖宗，此平生之願足矣。遭桓玄之難，始與諸君興舉義兵，誅桓玄，取蜀破秦，又討擊燕超，摧破盧循，斬其父子，遂平天下。身為宰相，人臣之貴已極，今意望已太過矣。然劉家無孤一人，則晉祚已移，江南分裂多時矣。有一等愚人，見孤任重權高，妄相忖度，謂孤有異志，此言大亂道也。每欲委兵權歸國，歎無人可領此職也。孤若一旦求清素之名，必遺禍於國家矣！孤常想周文王三分天下有其二，以服事殷周之德，其可謂至德也矣，此言豈可遺忘也，耿耿在心耳，孤安有操、莽之心哉？百官文武，必能知吾心也。」眾皆起拜曰：「雖伊尹、周公不及明公之心耳。」
　　裕連飲十數杯，不覺沉醉。忽人報曰：「劉毅沾疾，使劉藩表奏郗僧施為南蠻校尉，以弟劉藩為兗州刺史，令其報來副貳荊州也，有使人送書與謝混。」裕聞知手腳慌亂，心中懼戰。
　　言曰：「孤誤耳！」參軍王鎮惡曰：「明公在萬軍之中，矢石交攻之際，未嘗心動，今聞劉毅在荊州疾甚，表弟為兗州刺史，何失驚耶？：裕曰：「劉毅與吾同起，亦人中傑也！平生未得遂志。今錯授荊州，也是困龍入於大海，今使弟求兗州刺史，及薦郗僧施為南蠻校尉，其意欲為二人授吾兵前去謀反，孤安得不動心哉！」鎮惡曰：「明公神見萬里，某慮不及此也。為今之計，當如之何？」裕曰：「吾令人以書偽許，只說天子病重，數月不出設朝，待病稍瘥，奏請定職，使彼不變。然後可領五千兵，稱說謝混與劉藩在京謀反，盡皆誅之。吾點兵選日，汝連夜與龍驤將軍蒯恩以兵去討跋扈。」言訖，遣使持書去與劉毅。毅得裕書，見說許二人之職，只待晉帝疾瘥，毅心暗喜，賞使人回京去訖。
　　卻說王鎮惡以兵五千來殺謝混及劉藩，時劉藩與謝混正坐在堂上飲酒，不及走避，被王鎮惡收斬首級，號令示眾，稱其謀反之由，引兵復回來見劉裕，回報收暫旋。裕曰：「二賊已死，宜急討劉毅。奈吾軍需未備，難以就行！」時王鎮惡曰：「明公若有事，請給二百舸與某，某同龍驤將軍蒯恩先行擒殺，以待公至。」裕從之，以二百舸與鎮惡、蒯恩二人，各授兵五千，與其先行。
　　時劉裕以諸葛長民監留府事，疑其難獨任，又喚穆之曰：「長民不善，卿宜預防之。」言訖，領眾而行。

第三三四回　鎮惡百舸執劉毅
　　時蒯恩以兵五千先發而去，鎮惡領百舸，命諸軍上船，傳令抄小河日夜兼行，至江陵，止隔五十餘里屯住，蒯恩軍亦至。
　　鎮惡自思一計，謂蒯恩曰：「君以三軍盡換兗州刺史劉藩旗號，詐言劉兗州還，去誘城門，彼若問劉兗州何在，汝即應道：『在後軍』，吾後接應。同搶入城。」蒯恩依計去訖。
　　鎮惡亦捨船，以兵步行，每舸留三五人在岸上招旗擂鼓，餘者皆跟鎮惡入城。鎮惡臨行謂守船人曰：「汝等見我將至城下，便令請諸軍揚聲大喊曰：『大軍速行！』然後可分一軍去燒江津戰船，使其不能走脫，鼓噪徐進。」鎮惡計策安排已定，遂領步軍即行。
　　卻說蒯恩打劉兗州旗號，來至江陵，百姓皆信是劉藩，安然不疑，將到城下，逢劉毅要將朱顯之守門，遠遠望見隊伍兼進，乃披掛馳前喝問曰：「是何處官軍擅至？為何不通飛報？」
　　恩軍答曰：「乃兗州劉藩領職回來，要見劉公。」顯之曰：「兗州何在？如何不見？」恩軍又答曰：「在後軍。」顯之又馳往後軍，不見劉藩。又望見江津自己船艦被燒，火焰沖天而起，又聽見江中無數戰船，鼓噪甚盛而來，大喊「大軍速進」。顯之知其不是劉藩，便躍馬人城，報知劉毅。毅乃大驚，急傳令緊閉四城門。蒯恩軍已入小城了。時王鎮惡步軍亦到，遂殺進，便因風放火，去燒大城南門及東門城樓。劉毅以兵拒守城門，鎮惡計使人以詔及赦書並劉裕手書凡三函，使人入城示毅，招毅早脫兵權，即赦其罪；如違，擒誅不耍使人持詔、赦書與劉毅，毅皆不受，投火燒之。時城內亦未料劉裕自來，俱各固守。鎮惡領短兵出戰，令軍人高叫曰：「大尉劉裕奉朝廷旨，親提大軍三十萬，戰船五千隻，在後而來，汝等諸將，如何抗拒朝廷，自取滅門？」於是毅軍將士人情懈怠，各自逃潰。劉毅知必不守，乃單馬率左右走出大城東門而去。鎮惡見毅兵潰去，身先登城，將士一擁而上，得入大城。鎮惡身被五箭，猶前手執矛馳戰開門。毅自思孤不敵眾，恐被裕殺，乃棄眾走。
　　鎮惡方始鳴金收軍，收毅黨，鎮惡盡皆誅之。
　　是時，毅見城中兵散，乃率左右突走，夜投佛寺安歇。僧拒之，勢窮懼獲，自縊而死。寺僧將其屍首送與鎮惡。
　　冬十一月朔，王鎮惡平江陵；二十日，劉裕大軍始至。鎮惡引眾將士來迎劉裕入城，將劉毅首級呈上，請將入江陵，曉諭諸軍，安撫百姓，令人收毅屍首葬之。劉裕親往其墓弔祭，再拜而哭，哀慟過禮。顧謂諸將曰：「吾想昔日與劉毅共起義兵，誅桓玄，復晉室，同討燕超，共破盧循，其功亦高！誰料今日謀反，自取咎耶！是故使吾慟心而流涕也！」言訖，諸將亦潸然出涕，悲傷不已。令人賜金帛糧餉，以安劉毅之妻，使其回京口去訖。
　　史說劉毅剛猛沉斷，而兼勇狠，與劉裕不相推服。每覽史簡至藺相如屈降於廉頗，輒絕歎以為不可能也！嘗雲恨不遇劉、項，與之爭中原。裕初征盧循凱歸，晉帝大宴群臣於西池，有詔文武賦詩。毅上云：「六國多雄士，正始出風流。」毅自知武功不竟，故示文雅有餘也。後於東府與眾聚樗蒱，大擲一判，應至數百萬，餘人並黑，犢以還，惟劉毅及劉裕在後，毅次擲得雉，大喜，搴衣坐床畔，謂同座曰：「非不能焉，不事此耳！」劉裕惡之，因擲五木，久之，曰：「老兄試為卿答。」而四子俱黑，其一子將躍未定，裕厲聲喝之，即成盧焉，毅一見，意殊不快，面如鐵黑。

第三三五回　劉裕封函取成都
　　卻說西蜀譙縱佔據益州，屢為邊患。劉裕既平江陵，意欲討之。因問諸將曰：「吾欲征討西蜀譙縱，誰可為將，代吾伐之？」時王鎮惡上言曰：「臣舉一人，可以討之。」裕曰：「誰人可為大將？」鎮惡曰：「有一人姓朱名齡石，字伯兒，浦縣人也。少好學，不事行檢，曾與明公舉義同討桓玄，而克京城，以功見封為西陽太守。此人有武干之才，謀略之策，若欲伐蜀，以此人為將，可擒譙縱矣。」
　　裕從之，召齡石入內問曰：「吾先伐蜀，以劉敬宣屢出無功，今王鎮惡舉卿有文武之才，吾欲用卿為元帥，去討譙縱，卿敢當此職乎？」齡石曰：「重蒙拔擢，幸至西守，常思報效莫及，今有西役，何敢辭命？願受明公神策去征！」裕曰：「劉敬宣往年出黃虎，無功而退。賊人聞卿兵至，以為卿應從外水往，而料卿當出其不意，猶從內水來也，必然重兵守涪城，以備內道。若向黃虎，正墮其計。今卿率領眾將，宜從外水取成都，疑兵出內水，此制敵之奇也。此計莫可漏洩，一洩恐有內備。」裕因書計封筒，盛以錦囊內，付與齡石收之。謂曰：「卿若至白帝城，可開視之，依計而行。」言訖，裕以猛將十員，兵十五萬，授與齡石。齡石率眾即行去訖。
　　檀道濟等言於裕曰：「齡石資名尚輕，非為譙縱之敵，益州定不能克，何不別選良將去也？」劉裕曰：「昔吳陸遜，今晉謝玄，俱未嘗經過戰事，而能破敵百萬之眾，何況齡石，屢執戰功耶！」因是裕勿聽，眾不敢言。
　　卻說朱齡石領水軍舟艦起行，來至白帝城，乃開劉裕所授錦囊，取出封函，拆而視之，見計畢，傳令眾軍，悉從外水取成都。又喚臧熹、朱牧曰：「汝二人以一軍取廣漢。」二人領兵二萬去訖。又喚弟超石曰：「你以羸弱五千，乘高艦五十隻，以作疑兵，由內水去攻黃虎。」超石亦領舟艦去訖。齡石自率大軍，望外水進攻成都。
　　卻說譙縱使人來荊州，探知劉裕以朱齡石為元帥，發兵前來伐蜀，即忙召集諸將，謂大將軍譙道福曰：「今劉裕使朱齡石以兵來取西蜀，吾料齡石之謀略，必謂劉敬宣往年未嘗以兵出黃虎，無功而退。今番彼必以大眾出內水，從黃虎而進。公可以重兵戍涪城，以備內水。」道福領命，率眾去訖。縱又喚秦州刺史侯暉、僕射譙詵，領兵一萬五千去屯彭模，夾水為城，以御晉兵。計排已定了，各自引兵去訖。

第三三六回　長民用計破劉裕
　　癸丑九年，晉帝遣使至，進裕為太傅、揚州牧。裕大喜，受詔，賞使先回。
　　卻說諸葛長民貪淫橫暴，無所不為。聞劉毅伏誅，長民乃集所親謂曰：「昔年醢彭越，今年殺韓信，禍其至矣！」眾問其故，長民曰：「今劉裕只可同患難，不可共太平。昔時劉毅與吾戮力，興復晉室，征伐天下，出萬死得一生；今日大定而誅毅也。劉毅既誅，我必不生，吾今日故召汝諸親共議有何計可以殺劉裕也？」諸親曰：「吾等無權，難舉此事。」弟黎民曰：「若殺此賊，要結朝內有權者十人，方可下手。」長民曰：「其計甚善，汝等且退。」於是眾人各散去。
　　次日，謁問穆之曰：「人言太尉與我不平，何以至此？」
　　穆之曰：「劉公今既遠征，以老母稚子委節下，若有一毫不盡，豈容如此？」長民意乃少安而回。弟黎民說長民，因裕未還圖之，長民猶豫未發，既而歎曰：「貧賤常思富貴，富貴必履危機。今日欲為丹徒布衣，豈可得耶？」因遣人遺冀州刺史劉敬宣書，敬宣讀曰：盤龍專擅，自取滅夷。異端將盡，世路方夷，富貴之事，相與共之！
　　劉敬宣即使人報曰：
　　下官常懼福過災生，方思避盈居損。富貴之事，非所敢當。
　　使回書去了，以書呈裕。裕曰：「阿壽故為不負我也！」
　　穆之慮長民為變，問參軍何承天，承天日：「劉公昔年自左裡還入石頭甚晚，爾今還，宜加慎重。」穆之曰：「非君，不聞此語。」至是使人以書見裕，裕見長民與敬宣之書，及又得穆之書，乃大驚，自江陵東還。
　　卻說長民自此每日涕淚交流，寢食皆廢，行坐不安，恐遭裕誅，心中憂悶。忽一日入書捨，思殺劉裕之計，猛然思曰：「可與書結連西秦姚興，令他引兵外進，吾於內應，可殺此賊也。」思訖，取紙寫下其書，放於几上，不覺睏倦，伏幾而臥。
　　未及半晌，忽有待中郎王用相至，用相素與長民極厚，逕入書捨。見長民睡著，袖底下壓著書，微霹字，用相輕輕取視之，藏於袖中，遂大叫：「好睡得著！」長民驚醒，不見其書，魂不附體。用相曰：「汝尋何物？」長民答無之。用相曰：「汝欲謀叛劉公，吾當出首。」長民泣拜曰：「君若如此，吾室宗族並皆休矣！」用相曰：「吾亦恨此賊久矣！安敢負兄？吾欲助兄一臂之力，共殺此賊！」長民曰：「兄有此心，吾之大幸。」用相曰：「可結連十人同立義狀，各捨三族以殺此賊。」
　　長民於是先取白絹一幅，書名畫字，即書之。用相曰：「將軍吳蘭與我結義為知心交，吾必令同力滅賊。」長民曰：「滿朝中大臣，惟有長水校尉程輯、議郎黃顧是吾心腹之人，必能順我。」正商議間，家僮入報：「程輯、黃顧相探。」長民曰：「此天助也！」令用相且在屏風後權避，長民出接，入書捨坐定，茶畢，輯曰：「誅劉毅，君懷恨乎？」長民曰：「雖有怨恨，無可奈何。」黃顧曰：「若有人助，吾誓殺此賊！」程輯曰：「與國家除害，死亦無怨。」王用相從屏風後出曰：「汝肯死，諸葛公便是見人！」輯怒曰：「忠臣不怕死，怕死不忠臣，吾等就死，不似此賊之親黨也。」長民曰：「吾等正為此事欲見二公，今天所賜，當必酬願！」遂出義狀令觀之，二公下淚，即請書名，用相曰：「只此少待，吾請吳蘭。」
　　用相去不多時，二人並至，用相說知共誅劉裕之事，蘭欣然書名。長民於後堂排宴款待四人，四人各歃血為盟，計議待劉裕回京，埋伏精兵一千於新亭谷內，待裕至，以酒饌到亭內接程，待酒醉，喚兵衝殺之。計排已定，眾人各散。
　　卻說長民心中暗喜；忽然步入後堂，見家奴秦慶與侍妾在暗處私語，長民大怒，喚左右拿下欲斬之。夫人勸免其死罪，各決脊杖四十，將慶童鎖於冷房。慶童怨恨長民，夤夜扭開鐵索，逾垣而走，逕入江陵府中，告知有機密事來報。
　　裕急喚入間之，慶童曰：「諸葛長民謀反，結連王用相等十人，立義狀，待公回京，埋伏敢死士千人於新亭殺公。某勸他，反被痛打。」裕聞說，賞慶童酒食，即聚諸將，謂王鎮惡曰：「諸葛長民謀反，今他家僮來此報我，吾先使人繼文書回京，說知我有急事回朝，彼必來迎。你領諸將從陸路面進，至新亭見諸葛長民及文武公卿，只說我在後來，延哄他在那裡。
　　我今日討舟，密從故道先還入東府，執住兵符，與驍將丁晤引五百人密馳歸城，把反臣捉祝」王鎮惡得計，引眾而行。使人先持書去訖。裕乃與驍將丁晤討船，引五百壯士從水道連夜馳行。來至京城，離城十里水程安祝令人先去探聽長民等公卿出迎不曾，使人去訖。

第三三七回　劉裕東府斬長民
　　卻說諸葛長民聞知劉裕有文書來說回京，即時聚集王用相、吳蘭等眾商議依計而行，令人引兵埋伏去訖。自排飲饌，引領百官，來新亭迎候。頻日不見其來，又等至次日，忽見塵頭起處，一簇轎馬，約有千人，飛奔前來至近。長民心道必是劉裕到亭，視之是參軍王鎮惡，鎮惡與長民相見，便問：「劉公來到不曾？」王鎮惡答曰：「他在後，與我相遲二日起程。」
　　言訖，辭了長民，眾軍行至京城之下屯祝長民信鎮惡之言，與公卿只在新亭等候。
　　卻說劉裕探知長民出迎新亭，連夜馳入東府坐住，點鼓聚集官吏，曉諭：「長民反，因此收其兵符，密授丁晤之計，如此如此。」丁晤得計，依計而行。即令人出叫參軍王鎮惡引眾入城，屯紮府前。又令人前至新亭，報說劉公從水路而還，叫公卿回來議事。使人得令，將此言即去報知長民公卿以下。公卿聞之大驚，長民與眾急還至府門，入府內不見劉裕，只見丁晤自內慢出，坐於廳上。長民大怒曰：「汝等小人，何敢無禮？」言猶未了，被丁晤向前推倒，拔所佩之劍斬之。人首落地，眾皆大驚，便欲來斬丁晤。時劉裕急出府堂坐定，大喝：「不得無禮！長民謀亂，故令丁晤殺之！」言訖，眾各向前行禮，拜伏在地。
　　裕令眾官且散，只留下王用相、吳蘭、黃顧、程輯四人夜宴。四人魂不附體，皆立於階下，余公卿以下皆散。裕問四人曰：「你四人整日到諸葛長民家商議，不知何事？」用相曰：「無非只是人情禮節而已。」裕曰：「然紙中寫者何事？」用相等皆諱無甚事。裕乃喚出慶童對證，用相曰：「汝於何處見來？」慶童曰：「你迴避了我眾人，和五人一處畫字，如何賴得？」用相曰：「此賊與長民侍妾通姦，誣陷主人，今陷我等，不可聽也！」裕曰：「既有證見，何為陷也？」言訖，喝令左右將四人去斬首號令。言未了，武士即將四人梟首號令，回來報知。裕乃喚參軍王鎮惡、龍驤將軍蒯恩等一班人皆入，裕出義狀示之，王鎮惡曰：「明公今日何如？」裕曰：「據此情形，吾欲廢其君而吊其民，擇有德者而立之。」鎮惡曰：「不可！明公威服四海，號令天下，蓋有晉家苗裔故也。征討有名，賞罰有制，軍民鹹助，所以常勝，不如存之，俾絕往古來今之議論也！」裕曰：「既不然，吾欲將長民一家老小誅之，必欲得其書罪惡以示於眾。」鎮惡曰：「丞相之意如何？」裕曰：「不誣之以謀反，豈能族誅乎！」鎮惡曰：「事已至此，釋之恐難。」裕意遂決，連夜盡收長民家小及弟黎民，付廷尉問罪明白，拿王用相等五家老小入官，明正反逆之罪。次日判赴各門處斬，良賤死者五百餘口，內外官民無不嗟歎。
　　時裕得丁晤而誅長民，時人為之語曰：「勿跋扈，付丁晤。」
　　七月，朱齡石等大軍往白帝城，取出一函書見曰：「卿眾軍悉從外水取成都，臧熹從內水取廣漢，老弱乘高鑒從內水向黃虎。」齡石遂從其計。於是諸軍倍道兼行。譙縱果使譙道福以重兵守涪城。齡石從內水至平模，去成都三百里祝縱遣侯暉夾岸築城以拒，齡石謂劉鍾曰：「今賊嚴兵固險，攻之未必能猝拔，且我意欲養威蓄銳靜伺其隙，然後乘時而攻，則彼當其懈，我居其逸，策之無不勝矣，君意以為何如？」鍾曰：「不然，前聲言大眾從內水，道福不敢出涪城，今大軍猝至，候暉之徒已破膽矣！所以阻兵守險，是其懼不敢戰也。因而攻之，其勢必克。若緩兵相守，彼將知吾虛實，涪軍忽來，併力拒我，求戰不獲，軍食無資，三萬餘人，悉為譙子虜耳！宜急攻之。」
　　齡石從之。七月，以兵攻其北城，克之，執斬侯暉，南城亦自驚潰。於是齡石令三軍捨船步進，以攻賊營。賊營將次望風潰逃，譙縱棄城出走，尚書令馬耽封府庫以待晉師。齡石遂入成都，誅譙縱親百餘人，余皆安堵，使復其業。
　　縱走出拜墓，其女曰：「走必不免也！不如死於先人之墓可也！」縱不從，投道福，道福不納而去，縱大哭一場，乃自縊而死。
　　齡石聞縱死了，乃送馬耽於越雋。耽曰：「朱侯不送我京師，欲滅口耶！我必不免！」乃自引繩而死了，宗人收葬之。
　　朱齡石遣人入建康報捷，晉帝大悅，下詔以齡石進監梁、秦州六郡諸軍事，因此西蜀平靜。

第三三八回　熾磐乘虛執虎台
　　甲寅十年五月，秦廣平公姚弼有寵於秦王興，言無不從，然左右掌機要者，皆其黨也。僕射梁喜等言於興曰：「父子之際，人所難言，然君臣之義，不薄於父子，故臣等不敢默然。廣平公弼潛有奪嫡之志，陛下寵之過也，無賴之徒，輻輳附之。道路皆言陛下將有廢立之意，信有之乎？」興曰：「豈有此耶？」喜曰：「苟無之，則陛下愛弼者，適所以禍之！願遷其左右，損其威權，非特安弼，乃所以安宗社也！」秦王興不應。
　　會興有疾，弼乃潛聚眾將作亂。將軍劉羌哭泣以告興，梁喜等又復請誅弼，不得已，乃免弼尚書令還第。姚宜入朝，流涕上疏，請斥散兇徒以絕禍端，興皆不聽。
　　卻說唾契汗乙弗等謀反南涼，南涼王辱檀欲討之，孟愷諫曰：「今年饑饉，未可輕動，慰撫雜部，足食繕兵，待時而動。」辱檀不從，謂太子曰：「蒙遜不能猝來，熾磐兵少易御，汝謹守樂都，吾不過一月即還矣。」乃率騎七千襲乙弗，大破之。
　　未及還，西秦王熾磐聞之，率步騎二萬襲樂都。虎台憑城拒守，熾磐以兵四面攻之，一夕而城自崩潰。熾磐入樂都，執徙虎台及其文武百姓一萬餘戶於枹罕。
　　辱檀兄子樊尼馳走以告辱檀，辱檀將士聞亂各皆逃散，惟樊尼不去。辱檀曰：「四海之廣，無所棲身，與其聚而同死，不若分而獲全！汝，吾長兄之子也，宗部之所寄，蒙遜方招懷士民，存亡繼絕，汝其從之，必納為孝矣！吾所適不容，寧見妻子而死。」於是樊尼遂歸降於熾磐。只有難陰利鹿從之，辱檀謂曰：「吾之親屬皆散，卿何獨留？」利鹿對曰：「臣有老母在家，非不思歸，然委質為臣，忠孝之道，難以兩全。臣不才，不能為陛下泣血而求救於鄰國，敢離左右乎？」於是君臣對泣。時辱檀諸城皆降於熾磐，獨尉賢政屯浩文明亹固守不下。
　　熾磐使人謂之曰：「樂都已潰，卿之妻子皆在吾所，獨守一城，將何為也？」賢政等答曰：「吾受涼王厚恩，為國藩屏，雖知樂都已陷，妻子成擒，不知主上存亡，不敢歸命。妻子小事，焉能動心？若貪一時之利，而忘委付之重者，大王亦安用之？」
　　於是熾磐乃遣虎台，以手書諭之賢政，賢政乃謂虎台曰：「汝為儲嗣，不能盡節，面縛於人，棄父忘君，墮萬世之業，賢臣義士，豈效汝乎？」辱檀至左南，無處棲身，乃降於熾磐。熾磐聞辱檀至，遣使郊迎，待以上賓之禮，以為丞相。歲余鴆之，並殺虎台，復稱秦王，置百官。南涼自烏孤至辱檀，共三世，凡十九年，至此而終。
　　八月，魏王嗣遣謁者於什門使於燕，誡其勿辱君命。什門去至和龍，不肯入見，曰：「大魏皇帝有詔，須馮王出受，然後敢入。」燕王馮跋不出，使人牽其手，逼令其入，什門入不拜，跋使人按其項，什門曰：「馮君若拜受詔，則吾自以賓主之禮相見，何苦見逼耶？」馮跋大怒，幽執什門，欲其降之，什門終不屈之。衣冠敝壞略盡，蟣虱被體，馮跋遺之衣冠，什門不受。
　　九月，晉荊、雍都督司馬休之頗得江漢民心。子譙王文思在建康，性凶暴，好通輕俠，劉裕惡之。有司奏文思擅殺國吏，詔誅其黨而宥文思。司馬休之聞之，使人上疏謝罪，請解所任。
　　裕不許，而執文思送之，只令其自訓勵，欲使殺之。休之但上表廢文思，以書陳謝。裕不悅，使江州刺史孟懷玉兼督豫章六郡以備之。

第三三九回　劉裕發兵討休之
　　乙卯十一年正月，劉裕收司馬休之次子文寶、兄子文祖，賜其自死訖。裕自領荊州刺史，將兵擊之。以將軍劉道鄰監留府事，劉穆之兼右僕射，命國事皆決於穆之。
　　時雍州刺史魯宗之自疑不為裕之所容，與其子竟陵太守魯軌起兵助休之。二月，休之知次子文寶等被害，發兵討裕，又遣人上表罪狀劉裕，裕乃勒兵拒之。裕又以密書令人招休之錄事韓延之為內應，延之不允，令人回書曰：辱疏。知以譙王前事，親率軍馬，遠履西畿，良增歎息。
　　司馬平西體國忠貞，款懷待物，以公有匡復之勳，國家蒙賴，推德委誠，每事詢仰。譙王見劾，自表遜位，又奏廢之，所不盡者命耳！而公以此遽興甲兵，所謂『欲加之罪，何患無辭』！劉裕足下，海內之人，誰不見足下此心，而欲欺誑國士！自謂「處懷期物，自有由來。」夫劉藩死於閭闔，方諸葛斃於左右，甘言詫方伯，襲之以輕兵。今又伐人之君，陷人以利，真可謂「處懷期物，自有由來」矣！吾誠鄙劣，嘗聞道於君子。
　　以平西之至德，寧可無授命之臣乎！假令天長喪亂，九流渾濁，當與臧洪游於地下耳！
　　劉裕開視其書，以示將佐曰：「事人當如此矣！」諸將佐皆默然。
　　時韓延之以裕父名翹，字顯宗，乃更其子曰翹，以為不臣之意。劉裕遂使參軍檀道濟、朱齡石將步騎五萬出襄陽，江夏太守劉虔之聚糧以待。魯軌被道濟攻擊殺之，取其糧以給三軍。
　　裕又使婿徐逵之、蒯恩、沈淵等以軍三萬出江夏口，與軌戰。
　　逵之未嘗經戰，一見敵兵強盛欲走，因此眾潰，大敗而死。裕聞之大怒。三月，裕率諸將濟江，休之兵臨峭岸，裕軍士在岸下，無能登者。裕自披甲欲登岸，諸將諫之，不從。裕怒甚盛，主簿謝晦向前抱持裕曰：「主公不可登險！」裕抽劍指晦曰：「我斬卿！」晦曰：「天下可無晦，不可無公！」將軍胡藩以刀頭穿岸，裂容足指，使三軍騰之而上，隨者稍眾，直前力戰。
　　休之兵稍欲退，裕以兵乘之，休之兵遂大潰。裕以大眾攻克江陵，休之、宗之皆敗而走。魯軌留守石頭，見司馬休之眾潰大敗，料事不濟，不敢接戰，來守石城。劉裕直遣兵攻破石城，休之與魯宗之、軌等懼走奔秦。宗之素得民心，士民爭為之衛送出境，追兵盡境而還。
　　休之至長安，拜降秦王。興以為揚州刺史，使侵擾襄陽；復使宗之將兵克襄陽。未至，宗之已卒。
　　劉裕知休之奔降於秦，乃令眾將還建康，奏帝以穆之為左僕射。

第三四○回　魏占熒惑在東井
　　八月，魏比歲霜早，雲代民多饑死，太史令王亮言於魏王嗣曰：「按讖書，魏當遷鄴，可得富樂。」嗣以問群臣，博士祭酒崔浩、特進周澹曰：「遷都於鄴，可救今年之饑，非長久計也。山東人以國家居沙漠之地，人畜無涯，號『牛毛之眾』。今留兵守舊都，分家南徙，不能滿諸州地，情見事露，恐四方皆有輕侮之心。日百姓不服水土，疫死必多。而舊都兵少，屈丐、柔然必將窺我之心。朝廷隔恆絕千里之險，難以赴救，此則聲實俱損也。今居北方，山東有變，則輕騎南下，布護林薄之間，孰能測其多少？百姓望塵懾服，此國家所以威制諸夏也。來春草生，豆麥將出，兼以菜果，得及秋熟，則事濟矣！」嗣曰：「今倉廩已竭，若來秋又饑，則如之何？」對曰：「且以饑餒之戶，使就食山東，若來秋復饑，當更圖之。但方今不可遷都耳！」嗣悅服之。嗣躬耕籍田，勸課農桑，明年大熟，民遂當安。
　　初，崔浩為嗣講《易》、《洪範》，嗣因問天文、術數，浩占決多驗，由是有龐，凡國家密謀皆預之。爾時「熒惑」不見八十餘日，秦大早。魏太史奏魏王嗣「熒惑」道在「匏瓜」中，忽亡不知所，在依法當入危亡之國。先為童謠訛言，然後行其禍罰。魏王嗣召名儒凡數人，與太史議「熒惑」所詣。崔浩曰：「《春秋傳》說神降於『莘』，以其至之日，推知其物。今『熒惑』之亡，在庚午、辛未二日之間，庚午主秦，辛未為西夷，『熒惑』其入秦乎？」後八十餘日，果出「東井」，留守盤遊，久之乃去。秦大旱，昆明池竭，童謠訛言，國人不安，間一歲而亡，後秦沒，其占果驗矣。
　　丙辰十二年春正月，卻說秦王興病，廣平公弼稱疾不朝，聚兵於第。興聞之怒，收弼黨唐盛、孫玄等誅之。將殺弼，太子泓流涕固請赦之。泓待弼如初，無忿恨之色。秦王興疾稍愈，與群臣出朝門，游文武苑，至日昏而還。入西溯門，前驅先到城門，校尉滿聰披甲持仗，閉門拒之。秦王興自來門邊曰：「朕躬在此，卿等何故閉門？」聰曰：「今已昏暗，奸良莫辨，有死而已，門不可開！」秦王興領眾復回後朝門入去。興知聰法令嚴明，次早召聰入，以為廷尉。忽聞探馬來報，晉劉裕調兵屯於聚苟陂，必然擾境，宜遣人去迎。秦王興聞知，謂尚書楊佛嵩曰：「吳兒不自知，乃有非分之意，待至孟冬，當使卿率輕騎，焚其積聚，大舉破之。」
　　秦廣平公弼欲為亂，謀譖姚宣於秦王興曰：「臣今聞姚宣自稱言，待陛下萬歲後，要與太子爭位。」興信之，只令弼執兵三萬去杏城，收宣下獄，命弼將兵三萬，就守秦州。尹昭曰：「廣平公與太子不平，今使握強兵於外，陛下一旦不諱，社稷必危。」興不從。秦王興自如華陰，使太子姚泓監國。興疾篤，還長安。姚弼黨待郎尹沖謀，因泓出迎興時殺之，奉興幸弼第作亂。太子泓竊知，不迎，遂皆不果。興既入宮，命泓錄尚書事，泓奏知尹沖謀欲為亂之事。興大怒，使西平公紹典禁中兵，收弼第中甲仗，盡入武庫。興疾轉篤，命禁兵侍衛宮門，毋許外人出入。南陽公愔即與尹沖率甲兵五千攻端門。興聞變，力疾監前殿，使姚紹領禁兵出拒。禁兵見興無事，喜躍爭先攻賊，愔等大敗而走。興乃引紹及姚讚、梁喜、尹昭、斂曼嵬入受遺詔，輔太子泓。明日卒，泓與梁喜等謀，秘不發喪，選精甲五千，捕愔等誅之，乃即位稱皇帝，封賞功臣。

第三四一回　劉裕興兵大伐秦
　　卻說劉裕先平濟，乃有定關洛之意，遇盧循侵逼，故寢不行。是時復集諸謀士商議經營天下。蒯恩曰：「北燕馮跋方強，宜先平之。」參軍王鎮惡曰：「蒯公之言，未盡其善；以愚意度之，今天下方有事，而馮跋坐保北燕之間，不敢展足，其無四方之志可知矣。姚氏據長安，帶甲數十萬，尚得民心。今聞姚興身死，二子爭位，正可攻之。捨此別伐，倘二子和睦，以守其城，則天下未定矣！今兄弟結冤，勢不兩立，可因此時提兵，先滅姚氏，再伺燕變而除之，則天下定矣！此機會不可失也！」劉裕大喜。是時劉穆之從外人，見眾人共議，言曰：「明公與諸君謀征關洛，宜即起兵，使其無備，何故延也？」劉裕曰：「吾舉義兵為天下除暴亂，舊鄉人民死喪略盡，終日不見所識，使吾感傷；況且禾稼在田之時，不可擾動，權且議定，以待來春伐也。吾正欲問君可否！」穆之曰：「姚興愛弼而又立泓，故弼今竭力相並，彼各有黨羽，若擊之則相救援，若緩之則爭心生。不如以兵出屯界首休進，虛聲伐魏，只說加戍保邊，俟其變成，然後攻之，可一舉而定矣。若待來年起兵，彼知有備，二子和睦，必難動遙」裕曰：「此計甚善。」
　　時朝士多言北伐之計，惟東海人徐羨之默然。裕問羨之曰：「卿何獨不然？」羨之曰：「今四方已平，拓地萬里，惟有小羌未定，明公寢食不安，何可輕預其議耳？」裕曰：「姚氏不小，豈可輕之？故宜早討。」於是裕入朝見帝，戒嚴諸將伐秦。以劉穆之為左僕射，入居東府。
　　穆之內總朝政，外供軍旅，決斷如流，事無塞滯，求訴咨稟，盈階滿室。穆之目覽耳聽，手寫箋書，尋覽校定。而性奢豪，食必方丈，未嘗獨餐。嘗白裕曰：「穆之家本貧賤，贍生多闕。自叨忝以來，朝夕所須，微為過豐，然此外一毫不以負公。」由是劉裕深相重之。
　　時寧州獻琥珀枕於劉裕，裕以琥珀能治金瘡，命碎之以賜從征將士。以世子義符為中軍將軍，監留府事。即命劉穆之領軍司，入居東府，總攝內外，司馬徐羨之副之。遂發建康，遣將軍王鎮惡、檀道濟將步軍，自淮、肥向許、洛；朱齡石、胡藩移陽城；沈淵子、傅泓之趨武關；沈林子、劉遵考將水軍出石門，自汴入河；以王仲德督前鋒，開渠入河。分撥已定，令依計而行。鎮惡領命欲行，前將軍劉穆之謂曰：「昔晉文王委蜀於鄧艾，今劉公亦委卿以關中，卿其勉之！」鎮惡曰：「吾等因托風雲，並蒙拔擢，今此一行，正是效命之秋，如若咸陽不克，誓不濟江！三秦既定，而公九錫不至，亦卿之責矣！」
　　即辭別起身，領兵五萬，入賊之境，戰無不捷。
　　不上半月，攻破虎牢及桓谷鳩，大軍進次澠池縣。鎮惡傳令屯住三軍戰船，盛服乘輿，上造故人李方家。李方接入內堂，鎮惡拜見禮畢，各敘契闊之情。鎮惡請李方妻出，鎮惡亦拜，取出金寶賜之。因謂曰：「前蒙撫愛之恩，以此少酬萬一。」
　　言訖，即召郡守拜授李方為澠池令。鎮惡領大軍，解纜起行。
　　九月，劉裕大兵至彭城。十月，王仲德水軍人河，將逼滑台，魏兗州刺史尉建棄城北渡。仲德入城宣言曰：「晉本欲以布帛七萬匹假道於魏，不虞守將遽去。」魏王嗣聞之，遣叔孫建、公孫袁引兵濟河，斬尉建於城下，問晉軍以侵寇之狀。仲德使人對曰：「劉太尉使王征虜，自河入洛，掃清山陵，借空城以息兵，行當西引，無損於好也。」嗣又使建問裕，裕謝之曰：「洛陽，晉之舊都，而羌據之；諸桓宗族，休之兄弟，晉之蠹也，而羌取之；吾今伐之，故假道於魏，非敢為不利也。」
　　魏王猶豫，秦陽、滎陽二城皆降，檀道濟等兵至成皋。秦陳留公姚洸守洛陽，見晉兵至，遣使求救於長安。秦王泓聞知，遣兵救之。
　　未及至，將軍趙玄言於洗曰：「今晉寇益深，眾寡不敵，若出戰不克，則大事去矣。宜攝諸戍之兵，固守金墉，以待西師之救。金墉不下，晉必不敢越我而西，是我不戰而坐收其弊也。」司馬姚禹陰欲降晉，言於洸曰：「殿下以英武之略，受任方面，今嬰城示弱，得無為朝廷所貴乎？」洸然之。遣玄將兵五千餘，南守北柏谷，玄泣曰：「玄受先帝重恩，所守土，不免於死。但不用忠言，為奸人所誤，後必悔之。」既而成皋、虎牢皆降道濟，道濟等長驅而進。玄以兵拒戰，大敗，被十餘創。其司馬蹇鑒冒刃抱玄而泣。玄曰：「吾創已重，君宜速去同主保城。」鑒曰：「督軍不濟，鑒去安之？」與之俱死。
　　姚禹聞玄敗死，乃逾城奔降道濟，道濟遂進逼洛陽，洗不能守，率眾出降。道濟獲秦人四千餘，議者欲盡殺之，道濟曰：「弔民伐罪，正在今日。」皆釋而遣之。於是夷夏鹹悅，歸者日眾。
　　丁巳十三年正月朔，日食。晉師之過許昌也。秦東平公紹言於秦王泓曰：「晉兵已逼安定，孤遠難救，宜遷其鎮戶，內實京畿，可得精兵十萬，雖晉夏交侵，猶不亡國。」僕射梁喜曰：「齊公恢有威名，為嶺北所憚。且鎮人已與夏為深仇，理應無罰勃勃終不能越安定而寇京畿，若無安定，則虜馬至郿矣。今關中兵足以拒晉，無為預自損削也。」泓從之。吏部郎懿密言曰：「恢有忠勳，今未加殊賞而置之死地。安定人以孤危逼寇，思南遷者十室而九，若恢擁之以向京師，得不為社稷之憂乎？宜征以慰其心。」泓又不聽。至是恢率鎮戶三萬八干趨長安，移檄州郡，來攻長安。長安大震，泓使東平公姚紹率軍一萬出攻之，恢大敗而自死，權安。
　　二月，西涼公暠寢疾，遺命長史宋繇曰：「吾死之後，世子猶卿之子也，善訓導之！」及卒，官屬奉世子歆為涼公，以繇錄三府事。謚暠曰：「武昭王」。初，司馬索承明勸暠去伐北京，暠謂之曰：「蒙遜久為百姓患，孤豈忘之？顧勢力未能除耳。卿有必擒之策，可為孤陳之，直倡大言，使孤東討，此與言石虎小豎，宜肆諸市朝者何異？」承慚懼而退。

第三四二回　姚紹督兵拒潼關
　　二月，王鎮惡進軍潼關，檀道濟、沈林子自陝北渡河，攻拔襄邑堡。又攻尹昭於蒲阪，尹昭堅壁不出，不克。秦王泓急以東平公姚紹為太宰，封魯公，令其督將軍姚鸞等，率步騎五萬守潼關，遣別將姚顯以兵救蒲阪。晉、秦相持日久，林子謂道濟曰：「蒲扳城堅兵多，不可猝拔，不如還，與鎮惡併力以爭潼關，若得之，則尹昭不攻自潰矣。」道濟從之，以兵來同鎮惡攻潼關。
　　三月，至潼關，紹引兵出戰，道濟等奮擊，大破之。紹大敗，退屯定城，據險拒守。遣姚彎屯大路，絕晉糧道。晉獲其別將尹雅，道濟欲令殺之，雅曰：「夷夏雖殊，君臣之義一也。晉以大義行師，獨不使秦有守節之臣乎？」乃免之。又，林子夜以兵襲殺鸞。泓又遣東平公紹屯河上，以斷水道，又被林子擊走之。

第三四三回　劉裕假道於魏王
　　時，劉裕大眾欲溯河西上。河西乃北魏王嗣所管地方，裕乃先遣人持書見魏王嗣，求假河西道過。魏王嗣得書，急詔文武商議，諸公卿鹹曰：「函谷天險，何能西人？揚言伐姚，其意在魏。此事難測，宜先發軍，斷絕河西上流，勿令彼軍過河，方保萬全。」崔浩曰：「此非上策也。司馬休之徒擾其荊州，劉裕切齒久矣。今姚興死而子幼，裕故乘其危亡而伐之。臣觀其意，必自入關，勁躁之人，不顧後患。今若塞其西路，裕必上岸北侵，如此則姚氏無事，而我受敵矣。今蠕蠕內寇，糧食又乏；發軍赴南，北寇進擊；若其救北，則南州復危。未若假之水道，縱裕西入，然後興兵塞其東歸之路，所謂卞莊刺虎，兩得之勢也。使裕勝也，必德我假道之惠；設姚氏勝也，亦不失救鄰之道。縱裕入關中，懸遠難守，彼不能守，終為我有。設若從此不勞兵馬，坐視成敗，斗兩虎而收長久之計，乃上策也。夫為國之計，擇利為之，豈顧婚姻，酬一女子之惠也？假國家棄恆山以南，裕必不能發吳越之兵，爭守河北也。」魏王嗣未答應。群臣又曰：「裕西入函谷，則進退路窮，腹背受敵；北上岸，則姚軍必不出關助我。揚言西行，意在北進，其勢然也。依臣之料，勿使入也。」魏王嗣曰：「卿等言之是也！」
　　遂從群臣之言，乃使長孫嵩以兵五萬出屯畔城，以兵守北岸，置百丈繩牽於河上。
　　時劉裕前鋒朱齡石兵至畔城，入河，時魏軍人緣河南岸守之。齡石令三軍漂赴北岸，為魏軍所殺。劉裕大驚，計遣白直隊丁晤領七百人及車百乘，於河北岸為「卻月陣」，兩頭抱河，車上置五百軍士於中，俟賊至射之。又使人豎一長白旄，以為疑陣。陣既成，魏軍不解其意，並未動手。裕召齡石誡之曰：「汝看白旄豎起，引軍赴之，汝並繼大弩百張，一車益二十人，設鼓排於轅上，若其兵四至，方可發之。」齡石領命而出，依計而行。
　　魏長孫嵩見晉兵排營立陣，乃驅兵進圍營陣。白直隊忙豎起白旄，齡石見了，先令諸軍以弱弓小箭射之。魏軍見敵弱，率眾軍四面俱至。齡石見其大至，弩不能制，急命眾軍初排別繼大槌並弩千張，槊及斷稍長三四尺以槌之。一槊輒洞貫三四人，因此魏軍不能抵擋，魏軍大潰。被齡石斬魏將阿薄於，魏眾自散。齡石以大軍過河，進克蒲扳，而西入去攻秦。長孫嵩既大敗而還，回見魏王嗣，說失利一事。魏王嗣始悔曰：「朕恨不納崔浩之言，而有此誤矣！」因此晉、魏不和。
　　初，劉裕命鎮惡等若克洛陽，須待大軍俱進。鎮惡等既勝，乘利輕進潼關，為秦軍所拒，久之乏食，眾心疑懼，欲棄輜重還赴大軍。沈林子按劍怒曰：「相公志清六合，今許、洛已定，關左將平，事之濟否，繫於前鋒。奈何沮乘勝之氣，棄將成之功乎？且大軍倘還，賊眾方盛，雖欲求還，亦不可得。下官受命，奮不顧身，今日之事，當為將軍辦之！但不知二三君子，將何面目以見劉公之旗鼓乎？」於是鎮惡等遣使特以告裕求糧救援，裕呼使者開舫北戶，指河北魏軍示之曰：「我詔令勿輕進，今崖上如此，何由得遣軍糧去？」使人回話，鎮惡乃自至弘農，說與百姓曰：「今朝廷以為關中遭羌酷殘，是以命劉公與下官率大軍與百姓除患，大軍至此，糧乏無措。汝等若能率以糧濟，滅秦之後，奏過朝廷，輕搖薄稅，同享太平，不亦善乎？」於是百姓歡悅，俱應請辦。由然百姓競送義款與鎮惡，膳軍食，遂不乏，復振。

第三四四回　魏王賜浩御縹醪
　　時齊郡太守王懿降魏，上書言劉裕在洛，宜發兵絕其歸路，可不戰而克。魏王嗣善之，以問崔浩曰：「劉裕克秦乎？」浩對曰：「克之。」嗣曰：「何故？」浩對曰：「姚興好事虛名，而少實用，子泓懦弱，兄弟乖爭，裕乘其危，兵精將勇，何故不克？」嗣曰：「裕才何如慕容垂？」浩對曰：「垂藉父兄之資，修復故業，國人歸之，易以立功。劉裕舊寒微，不階尺土，討滅眾盜，所向無前。垂不及矣！」嗣曰：「裕既入關，不能進退，我以精騎，直抵彭城，裕將若之何？」浩對曰：「今屈丐、柔然伺我之隙，而諸將用兵，皆非裕敵，興兵遠攻，未見其利，不如靜以待之。裕克秦而歸，必篡其主；關中華戎雜處，風俗勁悍。裕欲以荊、揚之化施於函北，此無異解衣包頭，張羅捕虎，雖留兵守之，人情未洽，趨向不同，適足以資敵耳！願且按兵息民，徐觀其變，秦地終為國家所有，可坐而守也！」
　　嗣笑曰：「卿料之神矣！」浩曰：「臣嘗私論近世將相，如王猛之治國，苻堅之管仲也；慕容恪之輔助幼主，慕容暐之霍光也；劉裕之平禍亂，司馬德宗之曹操也。」嗣曰：「屈丐何如？」浩曰：「屈丐國家傾覆，寄食姚氏，受其封植，不思報而乘時邀利，盜有一方，結怨四鄰，雖縱暴一時，終為人所吞併耳！」嗣大悅，語至夜半，賜「御縹醪」十觚，水晶鹽一兩，曰：「朕味卿言如此，故欲共餐其美！」然後命長孫嵩、叔孫建各簡精兵，伺裕西過，南侵彭城。
　　卻說袍罕虜乞伏熾磐，乃隴西鮮卑人也，父司繁降苻堅，使鎮勇士川，卒，國仁代鎮。苻堅敗，乃自稱大單于、秦、河二州牧、苑川王，據金城。當熾磐聞晉劉裕將兵伐秦，聚集本部官屬商議，其部下大臣周恭出曰：「昔姚興在日，每起覬覦西秦之心，恨未有暇也。依愚之見，不如順晉，同伐姚泓，後無慮也。若助姚泓而退劉裕，是鵲引鳩奪自巢也。」熾磐依說，遣臣繼牛酒前來謁見劉裕，呈上請降之書，併力共討姚泓。裕見其降書大喜，賞使臣，回拜熾磐為平西將軍、河南公，令其調兵來應。
　　時沈田子、傅玄之率兵入武關，秦戍將皆委城走，田子等又進屯青泥。
　　八月，太尉裕至閡鄉，秦王泓欲自將兵御裕，恐田子等襲其後，欲先攻滅田子等，然後傾國東出。乃率步騎數萬，奄至青泥。田子本為疑兵，所領方千餘人，聞泓至，欲擊之，以眾寡不敵，止之。田子曰：「兵貴用奇，不必在眾；今眾寡相懸，勢不兩立，若彼圍既固，則我無所逃矣！不如乘其始至，營陣未立而先攻之，可以有功。」言訖即進兵。秦兵合圍數重，田子慰撫士卒曰：「諸君遠來，正求此戰，死生富貴，在此一戰！若其不勝，命無返矣！」於是士卒皆踴躍鼓噪，執短兵奮勇擊之，秦兵大敗，斬萬餘首級。秦不能敵，奔還。

第三四五回　鎮惡流舟棄糧戰
　　劉裕在潼關，王鎮惡請率水軍自河入渭，以趨長安，劉裕許之。秦王泓使姚丕以兵守渭橋以拒之。鎮惡溯渭而上，乘艨沖小艦，行船者皆在艦內，艦外無人。北土素無舟楫，秦人但見艦進，驚以為神。至渭橋，鎮惡令軍士食畢，傳令皆持仗登岸，退後者斬。
　　既登岸，即至密使人解放舟艦，任其漂去。渭水迅急，忽然不見。鎮惡乃諭士卒曰：「此為長安北門，去家萬里，舟楫衣糧皆已隨流。今進戰而勝，則功名俱顯；不勝則骸骨不返，無他計矣！」言訖，乃身先士卒，眾踴躍爭先，與姚丕戰。不上二合，丕大敗，姚丕軍皆潰。姚泓引兵來救之，為敗卒所蹂踐，不戰而潰。鎮惡乘亂，自入平朔門。秦王泓眾皆走散，自領家屬出降。其子佛念年十二，言於泓曰：「晉人將逞其欲，雖降亦不免，不如引決。」泓憮然不應，佛念登宮牆自投死。
　　泓乃將妻子群臣詣壘門降，鎮惡以為屬吏。城中夷夏六萬餘口，鎮惡以國恩撫慰，號令嚴肅，百姓安堵，使人迎接劉裕入城。
　　鎮惡性貪，盜秦府庫，不可勝計。裕至知之，以其功大不問。
　　收秦彝器、渾儀、土圭、記裡鼓、指南車，送建康。余金帛珍寶，皆以頒賞將士，送姚泓去建康。
　　裕議將遷都洛陽。王仲德曰：「暴師日久，士卒思歸，未可議也！」北涼王蒙遜聞裕滅秦，怒甚。門下校尉劉祥入言爭，蒙遜曰：「汝聞劉裕入關，敢研研然也！」斬之。夏千田利領將作大匠，撥夷夏十萬人，築都城於朔方黑水之南。夏王謂百官曰：「時朕方統一天下，君臨萬邦，新城宜名統萬。」阿利性巧而殘忍，征土築城，錐入一寸，即殺作者並築之。勃勃以為能，委任之。凡造器成呈，工人必有死者。弓射甲不入，則斬弓人，入甲則殺甲匠；由是器物皆精，故勃勃重信任之。
　　勃勃自謂其祖從母姓劉非禮，乃改姓赫連氏，言其徽赫與天連地。其非正統者為鐵伐氏，言鋼如鐵堪伐人也。由是眾僚皆賀。夏王勃勃聞裕伐秦，謂諸將曰：「裕取關中必矣。然不能久留，必將東歸。若留子弟及諸將守之，吾取如拾芥耳。」
　　乃秣馬養士進據安定嶺，北部縣皆降之。時劉裕恐勃勃作亂，乃遣使遺勃勃書，約為兄弟，勃勃報許之。

第三四六回　劉裕滅秦誅姚泓
　　卻說晉帝設朝，群臣奏劉裕克長安，取得玉璽、法器並秦王姚泓，遣人送與陛下。帝聞奏，召使臣入殿。受了玉璽寶物，命將姚泓斬於建康。泓在位二年，至是降晉斬於京師，百里內草木皆焦死了。後秦自姚萇至泓三世，凡三十二年，劉裕滅之。
　　卻說劉裕聚集諸將佐遍觀宮室故地，淒愴動容，遂問御史中丞鄭鮮之曰：「卿乃知書之輩，秦漢得喪之由，卿試言之！」
　　鮮之遂具以賈誼《過秦論》對之。劉裕聞之曰：「及子嬰而亡，已為晚矣！然觀始皇為人，智足見是非，所任不得人，何也？」
　　鮮之曰：「夫佞言似忠，奸言似信，中人以上，乃可語上。始皇未及中人，所謂暗於識士也。」裕乃前至渭濱，復歎曰：「此地寧復有呂望耶？」鮮之曰：「昔葉公好龍而真龍見，燕昭王市骨而駿足至。明公以旰食待士，豈患海內無人耶？」裕曰：「卿所言甚善！」
　　次日，又集將佐議曰：「吾意欲徙駕長安，經營趙、魏，汝等計議如何？」其時請將士久投征伐，傷痍未瘥，各起思歸之心，對曰：「趙、魏二國，兵強糧足，難以拔之。不如令桂陽公鎮長安，大王自班師回京，養軍士之力，聚糧草之餘，然後可議西北。」裕聞說，猶豫之際，忽京內有人至，報前將軍劉穆之死了。劉裕大驚，哭昏在地。眾將急救之，方蘇，泣曰：「喪吾右臂矣！」乃謂諸將曰：「吾適間欲議西北之際，今遇前將軍劉穆之死了，京都根本無托，難以建策。吾令次子桂陽公義真為都督雍、梁、秦三州事，留鎮長安。」
　　時義真年十一，掌此重權，又留王鎮惡為司馬，沈田子等腹心十餘人輔佐之。次日，欲自引余軍振旅還京。
　　卻說司馬王鎮惡功多於人，由是南人多忌之。當時沈田子自以嶢柳之捷，數與鎮惡爭功不平。即夜私與傅玄之來見裕，密於裕曰：「王鎮惡屢有貳心，向家在關中，不可保信。倘若有變，何以為之？」裕曰：「今留卿文武將士，精兵萬人，彼若為不善，正足自滅耳！勿復多言。」裕又思半晌，謂沈田子曰：「鍾會不得遂其亂者，以有衛瓘之故也。語曰：猛獸不如群狐。卿等十餘人，何懼鎮惡也？」言訖歇息。
　　次早啟行，其時三秦父老聞裕還京，詣殿門流涕求見。訴曰：「殘民不沾王化，於今百年，始睹衣冠，人人相賀。長安十陵，是公家墳墓；咸陽宮殿，是公家宅室。捨此欲何之乎？」
　　裕為之怒然，慰諭之曰：「受命朝廷，不敢擅留。誠如所言，有懷本之意，今以次息與文武賢才而共鎮此境，吾暫回京，歲暮必至，汝等寬心。」言訖，令三秦父老回去。
　　劉裕欲行，以手執義真之手，以授長史王修之。令修執其子之手言曰：「此子年幼，今托付汝，盡心輔佐之，各效忠義之心，休忘吾托之言。」修之答曰：「蒙明公拔擢，今又委重，安敢有懈以懷二心？雖肝腦塗地，亦不敢忘！」裕令修之等回去，只有百官送數程而別。裕自洛入河，開汴渠以歸。
　　裕覲見，晉帝問宋公遠路勞苦，請其還宅。裕乃辭帝而出，與諸臣祭前將軍劉穆之靈柩。裕至柩前哭倒於地，曰：「劉穆之故，乃天喪吾也！」又謂文武曰：「諸君年齒皆孤等輩，惟穆之僅少，吾欲托以後事，不期中年折耳！使吾腹心崩裂矣！」
　　言訖又哭，拜而祭之，祭畢歸府去訖。
　　卻說夏王勃勃聞宋公劉裕東還，心下大喜，聚集文武商議。
　　與將軍王賈德曰：「朕欲取關中，卿試言其方略！」賈德曰：「關中形勢之地，而裕以幼子守之，狼狽而歸，正欲急成篡事耳，不暇復以中原為意。此天以關中賜我，不可失也！」於是勃勃大喜，乃使其子赫連瑰為前部，引騎二萬來攻長安，勃勃自將大軍為後繼。

第三四七回　赫連勃勃取關中
　　戊午十四年正月，赫連瑰引兵至時，關中士民降之者滿路。
　　桂陽公義真聞夏王引大兵來攻長安，急使司馬王鎮惡、參軍沈田子、傅玄之三人，各以兵五千去迎。三人得令，點兵出城安營。
　　卻說沈田子欲據北地以拒夏兵，當沈田子請傅玄之至曰：「今王鎮惡自驕傲，輕慢我等，吾欲殺之，君有何計可行？」
　　玄之曰：「吾來日使人請王鎮惡到我營中，只說議計去退夏兵，彼必至。彼若至，以酒灌醉，令公宗人沈敬仁領三百冬刀斧手，搶入殺之，卻不好也？」田子曰：「此計甚善！」乃喚沈敬仁至，吩咐計策了當。
　　傅玄之回營。次日，令人來請王鎮惡，鎮惡不知是計，隨使就來玄之營。玄之接入，勸鎮惡飲酒，鎮惡大醉，被沈敬仁引三百刀斧手，搶入殺之於席前。俄而田子至，令人取首級號令三軍曰：「鎮惡謀反，奉太尉命斬之，其部下之三軍，勿得驚慌。」令訖，遂收其部下之兵，分作二營而屯。只有部將劉弘之知是傅玄之、沈田子妒謀，故殺王鎮惡，乃私奔來告桂陽公劉義真。
　　義真大驚，與王修之披甲引兵與諸將登衡門，以察其變之由。傅玄之知劉義真來，急出迎接入內，卻說：「王鎮惡有二心，我等與沈田子故殺之，號令三軍，再無他異，主公勿憂也！」王修之曰：「鎮惡若反，不該你斬，要稟主公，你何敢無禮擅專，殺我大將？」言訖，以刀將沈田子殺之。先時劉義真賜左右之錢物，皆被王修之裁減，因此左右懷恨王修之，譖於義真曰：「王鎮惡謀反，故沈田子殺之。今王修之又殺田子，是欲造反也。」義真信之，喝令左右將修之誅之。
　　王修之既死，關中人心皆離散。次日，義真聞知，驚呆了半晌，曰：「王鎮惡二心，反形已露，方才殺了，你等火速去退夏兵。」玄之乃下拜曰：「臣等就行！」言訖，勒兵前來，恰遇了前部赫連瑰至，晉兵陣中有偏將軍傅玄之出馬迎戰。兩馬相交，兵器並舉，二人戰上十合，赫連瑰力乏，勒馬便走。
　　夏兵見赫連瑰逃走，亦各潰亂。被玄之等麾兵趕殺，殺得夏兵十損其七。追下一百餘里，方還屯祝其時赫連瑰大敗退回，半路來見夏王說兵敗之由。夏王心憂，喝退赫連瑰，自以大兵來取咸陽，路上撞著晉兵來迎，夏王視之，旗上寫得分明是將軍賀玉。其時賀玉勒馬橫槍，立在陣前。夏王道：「賀玉必是上將，誰人出馬迎敵？」說猶未了，大刀王賈德手持青龍寶刀，縱馬出陣。與賀玉兩馬相交，正如兩龍爭濟，二虎爭吞。一來一往鳳翻身，一上一下鵬轉翅；刀斗刀起萬丈寒光，馬斗馬蕩一團殺氣。二人斗有三十餘合，賀玉氣力不加，撥回馬望本陣便走。王賈德拍馬便趕，賀玉兵轉出城，走入長安。夏王調兵追趕，約追五十餘里，夏王方下令鳴金收軍，進據咸陽，聚集文武商議攻打長安之策。
　　其時王賈德進曰：「長安未可急攻，若攻之，彼必死戰，難以下也。今咸陽為我所有，不如分兵守住諸險，絕其樵采之路，斷其通糧之道，不及半年，長安食盡薪窮，晉兵必亂逃歸，那時攻之，長安可得，晉兵自走也！」夏王曰：「卿言至善。」
　　於是夏王不攻長安，分兵守定各處險隘。果然晉兵食盡薪無，義真心慌，急使人偷回鄴都，報知劉裕。

第三四八回　義真大敗回建康
　　六月，太尉劉裕始受相國宋公九錫之封。既承受命，詔崇立蕭氏為太妃，以郭靖為尚書令，王弘為僕射，傅亮、蔡廓為侍中，謝晦為右衛將軍，殷景仁為秘書，郭靖辭不受。景仁不為學，文敏有思致，口不談文，深達理體，至於國典朝儀，舊章記注，莫不撰錄，識者知其有當世之志。宋公劉裕，欲以世子義苻鎮荊州，張邵諫曰：「儲貳之重，四海所繫，不宜居外。」乃以義隆為荊州刺史，以劉彥之、張邵、王曇首、王華等為參佐。義隆尚幼，府事皆決於邵，裕謂義隆曰：「曇首沉毅器度，有宰相之才也，汝每事諮之。」義隆拜辭劉裕而行。
　　卻說夏王勃勃進據咸陽，長安樵采路絕，義真乃遣人入建康報父劉裕。裕聞之，使蒯恩召義真東歸，又以朱齡石去守關中。謂齡石曰：「卿至長安，可救義真，輕裝速發出關，然後徐行。若關中必不可守，可與義真俱歸。」
　　十一月，朱齡石至長安，時義真將士大掠而東還，多載寶貨子女，方軌徐行。一日不過十里，傅玄之諫之弗聽。赫連瑰率眾追之，蒯恩斷後，力戰連日。至青泥，又與瑰戰，大敗，為夏兵所擒。義真左右皆散，獨逃草中。參軍段光追尋得之，束之於背，單馬而歸。義真曰：「今日之事，誠無算略，然丈夫不經此，何以知艱難？」勃勃欲傅玄之降，玄之不屈，叫罵而死。勃勃積人骸為京觀，號「髑髏台」。長安百姓皆懼勃勃來攻。朱齡石焚宮殿，奔潼關，夏王以兵追殺之。勃勃入長安，大饗將士，舉觴囑王賈德曰：「卿往日之言，至期而驗，可謂算無遺策矣！」
　　裕聞青泥之敗，未知義真存亡，怒甚，刻日北伐，謝晦諫以士卒疲敝，請俟他年。鄭鮮之亦言：「今諸州大水，民食困乏。三吳群盜攻沒諸縣，皆由困於征伐故也。江南士庶，引領頤以望返旆。聞更北出，不測退期，巨恐反顧之憂，更在腹心也！」裕知義真回，事乃止。但登城北望，慨然流涕而已。以段宏為黃門侍郎，毛德祖守蒲阪。
　　十一月，彗星出「天津」入「太微」，經「習匕斗」絡「紫薇」，八十餘日而沒。魏王嗣召諸儒術士問之，曰：「彗星所出，今四海分裂，咎在何國，朕甚畏之，卿等無隱。」崔浩曰：「災異之興，皆像人事，無釁又何畏焉？昔王莽將篡，星亦如之；而今國家主尊臣卑，民無異望，晉室陵夷，危亡不存，彗之為異，其劉裕將篡之應乎？」魏王悅之。
　　卻說當夏王勃勃既即位於長安，聞韋祖思賢而忠正，乃遣人征之。韋祖思懼其殘暴，只得隨使人入長安，早朝拜舞，恭謹過禮。勃勃大怒曰：「吾以國士征汝，奈何以非類處吾？汝昔不拜姚興，何獨拜我？我今未死，汝猶不以我為帝王，吾死之後，汝輩弄筆，當置吾何地耶？」遂將出殺之，群臣無不冤之。勃勃於長安置南台，以子赫連瑰錄南台尚書事。勃勃欲領文武振旅而還統萬，造宮殿大成，改元為真興元年，刻石都南，頌其功德焉。群臣請都長安，夏王勃勃曰：「朕豈不知長安帝都，沃饒廣固，然統萬距魏境才百餘里，朕在長安，統萬必危；若在統萬，則魏必不敢濟河而西，諸卿適未見此耳！」乃置南台於長安，以赫連瑰錄尚書事而還。勃勃性驕虐，視民如草芥，常置弓劍於側，群臣近視者鑿其目，笑者抉其唇，諫者先截其舌，然後斬之。
　　三月，劉裕誅晉室之有才望者，司馬楚之叔兄皆死。楚之亡匿蠻中，及從祖休之奔秦，楚之乃亡之汝、穎間，聚眾以謀復仇。楚之少有英氣，折節下士，有眾萬餘，屯處長社。裕使沐謙往刺之，楚之愛士，待謙甚厚，謙未得間，乃夜稱疾，欲因楚之問疾而刺之。楚之果自繼藥往視，情意甚駕，謙不忍發，乃出匕首，以狀告曰：「將軍深為劉裕所忌，使我刺你，吾不忍也。願勿輕率，以自保全！」遂委身事之，為之防衛。楚之乃以兵轉屯柏谷塢以防之。
　　西涼地震星隕，時涼公李歆用刑過嚴，又好治宮室，從事中郎張顯上疏曰：「涼土三分，勢不久支。兼併之本，在於裕農；懷遠之略，莫如寬簡。今陰陽失序，風雨乖阻，是宜減膳徹樂，側身修道；而更繁刑峻罰，繕築不止，殆非所以致興隆也！沮渠蒙遜，胡夷之傑，內修政事，外禮英賢，攻戰之際，身先士卒，百姓懷之，樂為之用。臣謂殿下，非但不能平蒙遜，亦懼蒙遜方為社稷之憂也！」主簿范稱亦諫曰：「天之子愛人主，殷殷至矣！故政之不修，下災異以告我知之！改者雖危必昌，不改者雖安必亡。屬者謙德堂陷，效谷地裂，昏霧四塞，日赤無光。狐上南門，地頻五震，星隕建康，皆變異之大者也。
　　昔年西平地裂，狐入殿前，而秦師奄至。姑臧門崩，而隕石於西土，梁熙見殺之。及段業稱制，三年之中，地震五十餘所；先王龍興，蒙遜篡弒之行。向前之成事，殿下所明知。願停罷官室之役，止遊戲之娛，禮賢愛民，以應天變。」皆不從。

第三四九回　宋公受晉之禪位
　　卻說宋王劉裕，置酒會留宴文武，議謀外略。太師令駱達出席上曰：「臣常觀天文符應，晉該禪於宋，不可遠征。」劉裕曰：「如何？且言。」達曰：「晉義熙元年至今，太白晝見，經天凡七。占曰：『太白經天，人主更而異姓興。』義熙七年，『五虹』見於『東方。』占曰：『五虹見，天子黜，聖人出。』九年，『鎮星』、『歲星』、『太白』、『熒惑』聚於『東井』。十三年，『鎮星』入『太微』，占曰：『鎮星』入『太微，有立王有徙王。』今天命已歸大王，大王宜受晉位，撥兵去伐，不必親行。」劉裕謂駱達等文武曰：「吾聞魏武帝有言，若天命在吾，吾為周文王矣。吾思此事。」達曰：「魏武帝不忍為之，世受漢祿，恐人議論篡逆之名，故有此語。是明使其子曹丕為天子也。」劉裕曰：「吾功德比跡魏武帝若何？」達曰：「大王輔晉，絕而再興，與魏大不同也！魏雖功蓋天下，民恨其威，不懷其德，其子承統，差役繁重，東西馳驅，無有寧歲。今大王累立大功，恩布天下，民心歸之久矣！故與曹氏不同。況今天心示變，宋豈可逆也！」裕曰：「吾記讖云：昌明之後，尚有二帝。吾若受禪，難逃篡逆之名，末可行之也！」
　　駱達知裕之意欲受禪，而恐天下人議論，乃即出與中書侍郎王韶之議計，請晉帝左右宦者李英、劉益至府，謂曰：「今晉室天下，皆是宋公再造，民心都歸，況天文屢應，宋該受禪，我眾文武共議，欲立宋公劉裕為帝，宋公執讖識言：『昌明之後，尚有二帝』，不肯受禪，故請二公商議計策，二公若從吾言，富貴不輕！」李英、劉益曰：「吾受劉公之恩久矣，屢思報效，今吾等議計，若有用我之處，萬死不辭！」韶之曰：「二公既有此心，我眾文武議欲謀弒晉帝，而立宋公劉裕為帝，君意如何？」英、益曰：「列位休言，且容旦日便有捷報，不須盡言。」言訖，二人遂辭人宮。
　　及至次日，以鴆酒毒死晉帝，詐稱發背而死，瞞過百官。
　　百官舉哀，停屍於白虎之殿。喪事畢，太史令駱達及中書侍郎王韶之謂文武曰：「晉室天下幾絕，鹹賴宋公一人，功蓋天下，德及萬民，自古迄今，雖唐虞無以過此。今晉帝已晏駕，理宜宋受禪，汝諸文武意下如何？」眾皆曰：「宋公可當！」劉裕堅執不從，且曰：「今皇帝屍肉尚未冷，琅玡王德文還在，吾必不從。」言訖，親扶琅玡王德文上龍座，喚文武出班山呼萬歲，拜舞畢，分列兩班。上賀罷朝訖。
　　卻說晉恭帝諱德文，晉安帝同母弟也。初封琅玡王，及劉裕、王韶之謀戮安帝，裕乃迎德文而立之。在位二年，禪於宋劉裕。劉裕廢為零陵王，卒弒之。壽三十七歲，葬中陵，按謚法尊賢讓善曰「恭」。
　　己未，元熙元年七月，恭帝設朝，加封宋公裕爵王位，裕辭不受。
　　時劉裕有受禪之意，難於發言，乃集朝臣宴飲，從容謂文武曰：「昔桓玄暴篡，鼎命已移。我首倡大義，興復晉室，孤年已衰暮，欲歸世矣！」眾臣皆曰：「明公盛德，雖周公、伊尹莫及之，何可歸致也？」眾臣皆莫曉其意，惟中庶子傅亮知之，一同飲罷，遂出還本鎮。
　　駱達、王韶之與百官商議曰：「元熙元年冬，黑龍西登於天，易曰：『冬龍見，天子亡社稷，大人受命。』及聞冀州道人釋法柳告其弟子曰：「嵩神言江東有劉將軍，是漢家苗裔，當受天命。吾以璧三十二鎮金一併與之。劉氏卜世之數，漢建武至建安末，一百九十六年，該禪魏。魏自黃初至鹹熙末四十六年，而禪晉。晉自泰始至今一百五十六年，該禪於宋公，揖讓鹹窮於六。今天垂景象，宋當代晉，可安排受禪之禮，請晉天子詔將天下讓與宋王。」眾皆曰：「此天命已歸劉氏，可奏知恭帝。」眾曰：「可！」
　　至晚來見宋公，時宮門已閉，亮叩扉請裕出見曰：「臣暫且還都，不久即至，故來辭耳。」裕亦知亮意，無復他言，只云：「還須幾人隨送？」亮曰：「須數十人足耳！」劉裕從之。
　　亮於是星夜來都，及出，忽見長星竟天，亮拊髀歎曰：「我常不信天文，今始驗矣！」亮至，與文武官僚等及中書侍郎王韶之、太史令駱達，皆直入內殿，來見天子，奏曰：「伏睹宋王自征討以來，功蓋天下，德布四方，真越古超今，雖唐虞無以過此。然群臣會議，皆言晉褘已終，伏望陛下效堯帝之道，將江山社稷禪位與宋王，上合天心，下得民意。則陛下祖宗幸甚！臣等議定，今乃奏知。」帝大驚，汗流滿面，半晌不能言。
　　覷百官曰：「朕雖不達，又無罪惡，爭忍以祖宗之基等閒棄之！朕思桓玄之時，晉氏已五天下，天下重為劉公再造，所延將二十載矣！今日之事，本所甘心，但恐後代議朕不德，以天下輕易與人，汝百官再宜從公議之！」
　　駱達出班奏曰：「天文符應數十條，皆言晉氣數已盡，宋祚將興。」恭帝猶豫。尚書傅亮奏曰：「陛下差矣！昔日三皇五帝，互相推遜，無德讓有德。次後三王，各傳子孫，至於桀紂無道，天下伐之。春秋雖霸，各相吞併，有賢者歸之，後併入秦，方歸於漢。漢禪於魏，魏禪於晉。以此論之，天下者，非一人之天下，乃天下人之天下也。須不是陛下祖宗自傳至今，陛下早決去就，勿令生變。」司空徐羨之曰：「自古以來，有興必有廢，而有盛必有衰，豈有不亡之國，安有不敗之家？陛下兩晉，相傳以來，一百餘年，氣數已盡矣！宜從眾請，可急降詔，以安眾心。」
　　帝始勉應，乃命尚書僕射傅亮草詔，亮承旨即草詔曰：朕承晉祚，罹天下蕩覆幾無遺，幸祖宗之靈，得劉氏之力為輔政，南征北討，東蕩西除，而得大平。今仰瞻天地，俯察民心，晉之氣數已盡，大歷合歸於宋。以前生既極神跡，今生主有光輝明德，以應有期，歷數昭然已可知矣。夫人道相繼，為賢為能，故唐堯不私於厥子而名無窮，羨而慕之。今命陪臣獻上玉璽，追則堯典，禪位於宋王，無致辭焉。
　　當傅亮草詔，使帝書之，帝無奈秉筆，遂人之言，令百官繼丹詔並玉璽，請宋王受之。宋王不受，上表謙讓，表曰：臣裕昨奉詔受禪，陛下以垂世之詔，禪無功之臣，使天下人聞知，肝膽碎裂，不知所措。昔者堯以位遜大賢，巢由避跡，後世稱之。臣德鮮薄，臣豈敢奉命？請於盛世別求大賢，以禮讓之，則免萬世之議論也。臣權納璽綬，待罪闕下，不勝惶怖戰慄之至！
　　帝覽表，顧謂群臣曰：「宋王謙讓不受，當如之何？」太尉王道鄰奏曰：「宋王雖辭，宜再詔奉禪。」帝聞言，又使傅亮持詔璽至宋王府。
　　宋王裕謂左右檀道濟等曰：「雖二次詔命，孤恐天下不能逃篡逆之名！」道濟曰：「此事甚易，令傅亮再捧詔璽而還，卻變其命，築高台名為受禪台，卜吉日良時，聚集內外公卿並四夷八方之人，都至台下，令恭帝親捧璽綬，以禪天下於大王，可以絕群謗之言也！」宋王裕大喜，傅亮依計而行。

第三五○回　宋公劉裕即帝位
　　庚申二年四月，長星見，裕令傅亮捧璽綬還宮，再作表以辭。帝曰：「宋王無意禪任，卿等若何？」亮曰：「陛下可築一台，名曰『受禪台』，對公卿士民，明白禪位，則陛下子孫，世世必蒙宋恩矣！」帝只得令太常院官卜地於南郊，築起三層高台，卜夏六月丁卯日，齊集大小官僚四百餘員，武將御林虎衛禁軍一十餘萬，及匈奴單于四夷化外之人，亦有數萬。是日寅時，奉請大王劉裕，登台受禪。恭帝親捧玉璽以與宋王裕，裕方受命，台下群臣，跪請宣敕曰：咨爾宋王，昔者帝堯禪位於虞舜，舜亦以命於禹，天命不有常，惟歸有德。晉道陵夷，世失其祚，海內大亂，群凶肆逆，宇內顛覆，賴宋王裕，拯大難於四方，清區夏以保護我宗廟。
　　豈予一人，遐荒九服，實受其賜。今王欽承前繼，光於乃德，恢文武之業，昭示皇考之弘勳。英靈降瑞，大臣告征，延為築台，師錫朕命。曰：『爾唐堯協於虞舜，周率我唐與敬禪帝位。』於戲！天之歷數在爾躬，允執其中，天祿永終，君其祗順大禮，享茲萬國，以淵天命！元熙元年，冬十月日詔。
　　讀策已罷，宋王方受八般寶貝，柴燎告天。傅亮率公卿行大禮罷，備法駕幸建康宮，臨太極前殿，立義符為太子，大赦天下，封賞文武。改晉泰始歷為永初歷，「社」以子，「臘」以辰。使使巡行四方，旌賢舉善，問人疾苦，獄訟紊濫，政刑乖愆，傷化擾俗，未允人聽者，令悉具聞。
　　至次日，議封恭帝為零陵王，令其別處歇馬，非宜喚不許入朝。恭帝領旨謝恩，出朝居於秣陵。使劉遵以兵防衛之。
　　卻說劉裕既受晉禪，即皇帝大位，每臨朝悲哀曰：「劉穆之不死，當助我理天下，可謂人之雲亡，邦國殄瘁？」范泰對曰：「聖主在上，英彥滿朝，穆之雖功著艱難，未容便關興廢，陛下何自發悲耶！」宋帝答曰：「卿不聞騏驥乎？貴日致千里耳！」於是帝追封穆之南康郡公，謚曰「文宣」。
　　其時太子義符居東宮，多狎群小，因是謝晦言於武帝曰：「陛下春秋既高，思保萬代，報器致重，不可使負荷非人。今太子居東宮，多狎小人，任意淫虐，非可為之人主也！」武帝曰：「廬陵王義真如何？」晦曰：「臣請觀焉！」帝曰：「卿可去代朕觀之，即來回報。」於是謝晦入內，造見義真。義真盛飲，與談別事，仁德國政無言。晦俱不為答，即報武帝曰：「德輕於才，實非人主也！」由是武帝使義真為揚州刺史，去鎮石頭城。
　　宋武帝設朝，有司奏以錢貨減少，國用不足，武帝因欲更造五銖。時太常范泰諫曰：「臣聞為國拯弊，莫若務本。百姓不足，君孰與足？未有民貧而國富，本不足而末有餘者也。故囊中滿貯，識者不吝。反裘負薪，存毛自惜。實聖主者不言有無，諸侯不說多寡；食祿之家，不與百姓爭利；故拔葵所以明政，織蒲謂之不仁；是以貴賤有章，職分無爽。今之所憂在農人，尚憂食廩未充，轉運無已，資食者眾，家無私積，難以御荒耳！夫貨有貿易，不在多少；昔日之貴，今日之賤；彼此共之，其揆一也！位令官民俱通，則無患不足。若使必資貨廣，以收國用者，則錢貝之屬，自古所有；尋銅之為器，在用已博矣！


